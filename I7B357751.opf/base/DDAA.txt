༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
Title
5798
30084
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
rje yab sras kyi gsung rtsom nyer mkho phyogs bsgrigs
Author
Descriptor
Original Publication
gna' dpe gces bsdus dpe tshogs,
Place
lan kru'u
Publisher
kan su'u mi rigs dpe skrun khang
1999
Date
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
546
scanned at m/s satluj infotech images, e-45, sector 27 noida,
district gautam buddha nagar, u.p. 201301 via new delhi, india
for the tibetan buddhist resource center, 150 w 17th st., new york
city, ny 10011, usa 2006
1



Rje yab sras kyi gsun rtsom ner mkho phyogs bsgrigs / [Kan-su u ...
dna
LC Control Number: 99949076
Type of Material: Book (Print, Microform, Electronic, etc.)
Personal Name: Tson-kha-pa Blo-bzan-grags-pa, 1357-1419.
Main Title: Rje yab sras kyi gsun rtsom ñer mkho phyogs bsgrigs / [Kan-su’u Zin-chen
Bod kyi ses rig zib jug khan).
Uniform Title: Selections. 1999
Variant Title: Chinese colophon title: Zongkeba shi tu wen ji
Edition Information: Par thens 1.
Published/Created: [Lanzhou) : Kan-su’u mi rigs dpe skrun khan : Mtsho-sñon Zin-chen Zin-hwa
dpe khan gis bkram, 1999.
Related Names: Mkhas-grub Dge-legs-dpal-bzan-po, 1385-1438 Sdom pa gsum gyi rnam par
bżag pa mdor bsdus te gtan la dabb pa'i rab tu byed pa thub bstan rin po che'i
byi dor. 1999.
Gansu Zang Xue yan jiu suo.
Description: 1, 546 p. ; 22 cm.
ISBN: 7542106376
Summary: Selected works of Tson-kha-pa Blo-bzan-grags-pa’s on three vows
(trisamvara); includes Mkhas-grub Dge-legs-dpal-bzan-po's text Sdom pa
gsum gyi rnam par bzag pa mdor bsdus te gtan la dabb pa'i rab tu byed pa thub
bstan rin po che’i byi dor.
Bla ma lna bcu ba’i rnam bśad slob ma’i re ba kun skon / Rje Tson-kha-pas
mdzad -- Dge tshul gyi bslab bya gnam rtsed lden ma / Rje Tson-kha-pas
mdazd -- Dge slon gi bslab bya gnam rtsed lden mar grags pa/Rje
Tson-kha-pas mdzad -- Sdom pa gsum gyi rnam par bzag pa mdor bsdus te
gtan la dabb pa'i rab tu byed pa thub bstan rin po che’i byi dor/
Mkhas-grub-rjes mdzad.
7
Notes: In Tibetan.
Subjects: Trisamvara (Buddhism)--Early works to 1800.
Vows (Buddhism)--Early works to 1800.
Buddhism--Discipline--Early works to 1800.
Series: Gna'dpe gces bsdus dpe tshogs
LC Classification: BQ6135.176 1999
Overseas Acq. No.: Ch-Tib-99-949076; 904; 908-904
Other System No.: (DLC) 99949076
Repro./Stock No.: Library of Congress -- New Delhi Field Office RMBY25.00
Quality Code: Icode



་་ ་
ན་་་་ །
;
*
[
"
་
ཙ
༦, ''',
༧A4-
ན，
'
t
་་
*
༄༅།།གནའ་དཔེ་གཅེས་བསྡུས་དཔེ་ཚོགས།
A
.
་
༤
-
?
་
，
འ༤
*
བ
*
:
༤༠
ལ
=
»
,
t
ཉྩ་
{
：
ཏུ
3
︽ཀ*
*
*
*
，
- song
，
,
-
1:|:
ཤུ
}
༄༅།།གནའ་དཔེ་གཅེས་བསྡུས་དཔེ་ཚོགས།
གཙོ་སྒྲིག་པ།
འབྲུག་ཐར།《ཀན་སུའུ་ཞིང་ཆེན་བོད་ཀྱི་ཤེས་རིག་ཞིབ་འཇུག་ཁང་།)
གཙོ་སྒྲིག་གཞོན་པ། །
ཆ་རིས་སྐལ་བཟང་ཐོགས་མེད།( ཀན་སུའུ་ཞིང་ཆེན་བོད་ཀྱི་ཤེས་རིག་ཞིབ་འཇུག་ཁང་།)
འབྲུག་རྒྱལ་མཁར།( ཀན་སུའུ་མི་རིགས་དཔེ་སྐྲུན་ཁང་།)
ཊྛིཏྟttཙྪཱ ཙྪཱ ཡྻ>[#
##: A# ( IT# #*#/f30f)
བློJ+gཆ་: hH. JIE%E# (#*#*#j[yt)
#Du(##e&HR}E)
་་་
རིམ་
6
།
ན
།
བའི
*
་
མ་བ.
& •
---
-
，
-
-
-
ནས
མན་
རག་
，
- ནས
ཞུ
ཤ
k
ན་ད་ན་
ཚམས་
༧
།
•
ན
པ
ས་
rg
..
སུ་
གིས་
འs
2.
s
ན
**
*
#*
ཁ་
'''
ཀ་
，
་
པ
།
'*
་
E
བང་སོ་
རྩོམ་སྒྲིག་འགན་འཁུར་བ། འབྲུག་རྒྱལ་མཁར།
མདུན་ཤོག་མཛེས་རིས་པ། རིན་སོ་ཞན།
མདུན་ཤོག་གཟིགས་བྱང་། གྲགས་པ།
ཚོ+ཆ་རྣ: ] jut
ཆ་ E#g: | fE
+4 གློigi+.
区:任素贤
E%E4E
：
,་
༧ ༨
,
སp f
-
ས
'
''
.:3་ བ
ཉི་
་
མཚོ
ས་ ད་
་་་
ཀན་སུའུ་མི་རིགས་དཔེ་སྐྲུན་ཁང་།
༢,
གནས་
མཁ༧
ཟའི



༄༅། །རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་
བསྒྲིགས་ཞེས་བྱ་བ་བཞུགས་སོ། །
ཏཾ་
ཀན་སུའུ་མི་རིགས་དཔེ་སྐྲུན་ཁང་།



དཀར་ཆག
དཀར་ཆག
།
ཀ=
།
• • •• །
བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། ...........
.................. རྗེ་ཙོང་ཁ་བས་མཛད།(1)
དགེ་ཚུལ་གྱི་བསླབ་བྱ་གནམ་རྩེད་ལྡེང་མ།
................. རྗེ་ཙོང་ཁ་བས་མཛད།（61）
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ། ..........
............. རྗེ་ཙོང་ཁ་བས་མཛད།（77）
སྡོམ་པ་གསུམ་གྱི་རྣམ་པར་བཞག་པ་མདོར་བསྡུས་ཏེ་གཏན་ལ་དབབ་
པའི་རབ་ཏུ་བྱེད་པ་ཐུབ་བསྟན་རིན་པོ་ཆེའི་བྱི་དོར་། ....
...…........…... མཁས་གྲུབ་རྗེས་མཛད།（255）
，



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་།
1
༄༅། །བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་
ཀུན་སྐོང་ཞེས་བྱ་བ་བཞུགས་སོ། །
རྗེ་ཙོང་ཁ་བས་མཛད།
ན་མོ་གུ་རུ་མཉྫ་གྷོ་ཥཱ་ཡ། རྒྱལ་བ་ཀུན་གྱི་ཡབ་ཏུ་གྱུར་ཀྱང་
རྒྱལ་སྲས་གཞོན་ནུའི་སྐུ། །འཇམ་པའི་གསུང་གིས་འགྲོ་དབུགས་་་
འབྱིན་ཀྱང་བདུད་སྡེ་སྐྲག་པར་མཛད། ། ཀུན་གྱི་བླ་ན་རྟག་ཏུ་་་་་
བཞུགས་ཀྱང་འགྲོ་བའི་བྲན་མཛད་པའི། །འཇམ་དབྱངས་དེ་ཡི་རྨད་
བྱུང་མཛད་པས་རྟག་ཏུ་སྐྱོང་གྱུར་ཅིག ། གང་ཞིག་ཚུལ་བཞིན་
བསྟེན་ན་ལེགས་ཚོགས་ཀུན། །བདེ་བླག་ཉིད་དུ་སྟེར་བའི་སྒོ་གཅིག་
པུ། །བཤེས་གཉེན་དམ་པའི་བསྟེན་ཚུལ་ལྔ་བཅུ་བ། ། ཇི་ལྟར་ནུས་
བཞིན་བདག་གིས་བཤད་པར་བྱ། ། ཇི་སྐད་དུ་རྒྱུད་ཀྱི་རྒྱལ་པོ་སྒྱུ་་
འཕྲུལ་དྲ་བའི་རིམ་པར་ཕྱེ་བ་དང་བོ་ལས། རེ་ཤིག་དང་བོད་་་་
དངོས་གྲུབ་ནི། །སློབ་དཔོན་རྗེས་སུ་འབྲང་ཡིན་པས། ། སློབ་དཔོན་
མེད་པར་གྱུར་ན་ནི། །དངོས་གྲུབ་ཐོབ་པར་མི་འགྱུར་བས། ། སློབ་
དཔོན་མཚན་ཉིད་བཤད་པར་བྱ། །ཞེས་གསུངས་པ་ལྟར་མཆོག་དང་
ཐུན་མོང་གི་དངོས་གྲུབ་ཀྱི་རྩ་བ་ནི་བཤེས་གཉེན་དམ་པ་ཚུལ་བཞིན་
དུ་བསྟེན་པ་ཉིད་ལ་རག་ལས་པའི་ཕྱིར། བླ་མ་བསྟེན་པའི་ཚུལ་
-



2
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཚིགས་སུ་བཅད་པ་ལྔ་བཅུས་སྟོན་པའི་བླ་མ་ལྔ་བཅུ་བ་ཞེས་བྱ་བ་འདི་
བཤད་པར་བྱའོ། །
འདི་བཤད་པ་ལ་གསུམ། བཤད་པ་ལ་འཇུག་པའི་བྱ་བ།
བཤད་པ་ཉིད་ཉེ་བར་དགོད་པ། བཤད་པ་མཐར་ཕྱིན་པའི་བྱ་
བའོ། ། དང་བོ་ལ་གཉིས། མཆོད་པར་བརྗོད་པ་དང་། བརྩམ་
པར་དམ་བཅའ་བའོ། ། དང་བོ་ནི། དཔལ་ ལྡན་རྡོ་རྗེ་སེམས་་་་་
དཔའི་གནས་ཐོབ་རྒྱུར་གྱུར་པའི། །བླ་མའི་ཞབས་ཀྱི་པད་མར་ཇི་
བཞིན་བཏུད་བྱས་ཏེ། ། ཞེས་བྱ་བས་སྟོན་ཏེ། བཏུད་པར་བྱས་
ཞེས་དྲང་ངོ༌། །གང་ལ་བཏུད་པ་ནི། བླ་མའི་ཞབས་ཉིད་པད་མར་
བཀོད་པ་དེ་ལ་སྟེ་སྐུའི་ཆའི་དམའ་ཤོས་བཟུང་བས་ཤིན་ཏུ་གུས་པར་
སྟོན་པའོ། །ཚུལ་ཇི་ལྟར་བཏུད་པ་ནི་ཇི་བཞིན་ཞེས་པ་སྟེ་བླ་མ་ལ་སྒོ་
གསུམ་གུས་པའི་སྒོ་ནས་ཇི་ལྟར་འདུད་པའི་ཚུལ་ གསུང་རབ་ནས་
འབྱུང་བ་ཇི་ལྟ་ བ་བཞིན་དུ་བཏུད་པའོ། ། བླ་མ་ཇི་འདྲ་བ་ཞེ་ན།
དཔལ་ལྡན་ཞེས་སོགས་ཏེ། ཀྱེ་རྡོ་རྗེའི་བརྟག་པ་དང་བོའི་ལེའུ་
བདུན་པ་ལས། ཤྲཱི་ནི་གཉིས་མེད་ཡེ་ཤེས་ཏེ། ། ཞེས་གསུངས་པ་
ལྟར་གཉིས་སུ་མེད་པའི་ཡེ་ཤེས་ཀྱི་དཔལ་རང་གི་བདག་ཉིད་དུ་ལྡན་
པའི་རྡོ་རྗེ་སེམས་དཔའི་གནས་སམ་གོ་འཕང་ཐོབ་པའི་རྒྱུའི་རྩ་བར་
གྱུར་པའོ། ། རྡོ་རྗེ་སེམས་དཔའ་ནི་རྡོ་རྗེ་རྩེ་མོའིསེམས་དཔའ་བཅུ་
དྲུག་གི་བཤད་པ་ལས། །ཅི་ཕྱིར་རྡོ་རྗེ་སེམས་དཔའ་ཡིན། །བྱང་ཆུབ་
མཆོག་གི་ཡེ་ཤེས་གང་། །དེ་ནི་རྡོ་རྗེར་ངེས་པར་བརྗོད། །ཡེ་ཤེས་རྡོ་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་།
3
རྗེ་ལས་བྱུང་བ། །དེ་ནི་རྡོ་རྗེ་སེམས་དཔར་བརྗོད། །ཞེས་གསུངས་པ་
ལྟར་བྱང་ཆུབ་གསུམ་གྱི་མཆོག་དེ་ཁོ་ན་ཉིད་དང་དབྱེར་མེད་པར་་
ཞུགས་པའི་ཆོས་ཀྱི་སྐུའི་ཡེ་ ཤེས་ནི་རྡོ་རྗེ་དང་དེ་ལས་བྱུང་བའི་་་་
གཟུགས་ཀྱི་སྐུ་ནི་སེམས་དཔའ་སྟེ་དེ་འདྲ་བའི་རྡོ་རྗེ་སེམས་དཔའོ། །
གཉིས་པ་ནི། ཏེ་ཞེས་པ་འདིར་ལྷག་མ་འདྲེན་པ་ཡིན་པས་བཏུད་
ནས་ ཅི་ཞིག་བྱེད་ཅེ་ན། ། དེ་བསྟེན་པ་ནི་དྲི་མེད་རྒྱུད་མང་ལས་་་་
གསུངས་པ། །མདོར་བསྡུས་བཤད་པ་འདི་ནི་གུས་པས་མཉན་པར་
གྱིས། །ཞེས་གསུངས་ཏེ། དེ་བསྟེན་པ་ནི་བཤད་ཅེས་པས་བླ་མ་དེ་
བསྟེན་པའི་ཚུལ་འཆད་པར་བྱེད་པས་དེ་འདྲ་བ་འདི་ནི་ཚིག་ཙམ་
མིན་པར་གུས་པ་ཆེན་པོས་མཉན་པར་གྱིས་ཞེས་ཉན་པ་བོ་རྣམས་ལ་
བསྐུལ་བའོ། །དེ་ལ་རང་བཟོ་སྤོང་བ་ནི། གལ་ཏེ་བླ་མ་བསྟེན་ཚུལ་
ཁྱེད་ཀྱི་བློ་ཙམ་གྱིས་བཀོད་པ་ཡིན་ན་ཡིད་ཆེས་པའི་གནས་སུ་མི་རུང་
བས་ཁྱེད་ཀྱིས་འཆད་པ་འདི་ཅི་འདྲ་བ་ཞིག་ཡིན་སྙམ་ན། འདི་ནི་
དྲི་མ་མེད་པའི་རྒྱུད་མང་བོ་ལས་གསུངས་པ་འདིར་བཀོད་པ་ཡིན་
པས་ཡིད་ཆེས་པར་བྱའོ། །རྒྱུད་གང་ལས་གསུངས་པ་ནི་འོག་ཏུ་སྟོན་
པར་འགྱུར་རོ། ། དེ་ལྟ་ནའང་རྒྱུད་དེ་དག་ལས་ཤེས་པར་བྱས་པས་
ཆོག་པས་ཁྱེད་ཀྱིས་རྩོམ་པ་དོན་མེད་དོ་སྙམ་ན། དེ་དག་ན་ཡོད་
མོད་ཀྱང་ཤིན་ཏུ་རྒྱས་པ་དང་གོང་འོག་འཁྲུགས་པ་དང་སྣ་ཚོགས་སུ་
འཐོར་ཡོད་པས་འདིར་མདོར་བསྡུས་ནས་འཁྲུགས་བསྡེབས་ཏེ་་་་
བཤད་པས་ན་དོན་མེད་པ་མ་ཡིན་ནོ། །འདིས་ནི་ལྔ་བཅུ་བ་དང་རྒྱུད་
，



རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རྣམས་ཟློས་པར་བསམས་ནས་འདི་རྩོམ་མི་དགོས་པར་དོགས་པ་སྤོང་
་ བ་ཡིན་ནོ། །གཉིས་པ་བཤད་པ་ཉིད་ཉེ་བར་དགོད་པ་ལ་གསུམ། །
བླ་མ་བསྟེན་པའི་ཚུལ། བསྟེན་ཚུལ་བཤད་པའི་དུས། །བཤད་ནས་
སྣོད་རུང་དུ་ཇི་ལྟར་བྱ་བའོ། ། ་
དང་པོ་ལ་གསུམ། བསྟེན་ཚུལ་སྤྱིར་བསྟན་པ། དེའི་་་་
དམིགས་བསལ། བསྟེན་ཚུལ་གྱི་དོན་བསྡུ་བའོ། ། དང་བོ་ལ་གཉིས།
དངོས་ཀྱི་དོན་དང་། ཞར་བྱུང་གི་དོན་ནོ། །དང་བོ་ལ་གཉིས། །
བླ་མ་བསྟེན་ཚུལ་མདོར་བསྟན་པ་དང་། རྒྱས་པར་བཤད་པའོ། །དང་
བོ་ལ་གསུམ། བླ་མ་ལ་གུས་པར་བྱ་བའི་འཐད་པ། གུས་པ་སྒྲུབ་
པའི་ ཚུལ། གུས་ པའི་ ཡུལ་ དང་ རྟེན་ བརྟག་ པའོ། ། དང་ བོ་ ནི།
དབང་བསྐུར་མཆོག་ཐོབ་རྡོ་རྗེ་ཡི། ། སློབ་དཔོན་ལ་ནི་དེ་བཞིན་་་་
གཤེགས། ། ཕྱོགས་བཅུའི་འཇིག་རྟེན་ཁམས་བཞུགས་པས། ། དུས་
གསུམ་དུ་ནི་མངོན་ཕྱག་འཚལ། ། ཞེས་པ་སྟེ། །་ དབང་བསྐུར་བ་ལ་
སྨིན་བྱེད་རྒྱུའི་དབང་དང་། །གྲོལ་བྱེད་ལམ་གྱི་དབང་དང། །གྲོལ་བ་
འབྲས་བུའི་དབང་གསུམ་ཡོད་ཀྱང༌། ། འདིར་ནི་དང་བོ་གཟུང་སྟེ་
སྨིན་བྱེད་ཀྱི་དབང་ཐོབ་པའི་སློབ་དཔོན་ལ་སློབ་མས་བསྙེན་བཀུར་བྱ་
བའི་སྐབས་ཡིན་པའི་ཕྱིར་རོ། །མཆོག་ནི་རྣམ་པར་དག་པ་སྟེ་རྒྱུད་སྡེ་
ནས་ཇི་ལྟར་གསུངས་པ་ལྟར་བསྐུར་བའི་དབང་ངོ༌། །དེ་གང་ལ་ཐོབ་
པའི་རྡོ་རྗེ་སློབ་དཔོན་ནི་མན་ངག་སྙེ་མའི་སྙེ་མ་ལྔ་བ་ལས། རྡོ་རྗེ་ནི་
བྱང་ཆུབ་ཀྱི་སེམས་ལ་དེའི་རང་བཞིན་གྱིས་འཇིག་རྟེན་དང་འཇིག་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། བྱ ་
རྟེན་ལས་འདས་པའི་སྤྱོད་པ་སྟོན་པ་ནི་རྡོ་རྗེ་སློབ་དཔོན་ཏེ་བླ་མའོ། །
ཞེས་གསུངས་པ་ལྟར་རོ། ། སློབ་དཔོན་དེ་ལ་ནི་ཤར་ལ་སོགས་པའི་
ཕྱོགས་བཅུ་ན་བཞུགས་པའི་དེ་བཞིན་ཉིད་ཇི་ལྟ་བ་བཞིན་དུ་གཤེགས་
ཤིང༌ ཐུགས་ སུ་ ཆུད་ པའི་ དེ་ བཞིན་ གཤེགས་ པ་ རྣམས་ ཀྱིས་ ཀྱང་།
དུས་སྔ་དྲོ་དང་བོ་དང་གུང་དང་ཕྱི་དྲོའི་ཐ་མའི་ཐུན་མཚམས་གསུམ་
དུ་བྱོན་ནས་ཕྱག་འཚལ་བར་བྱེད་ན་དེ་ལས་གཞན་པའི་སློབ་མ་་་
རྣམས་ཀྱིས་ལྟ་ཅི་སྨོས་ཞེས་བླ་མ་ལ་གུས་པར་བྱ་དགོས་པའི་རྒྱུ་མཚན་
བསྟན་པའོ། །འདི་ནི་དཔལ་གསང་བ་འདུས་པའི་ལེའུ་བཅུ་བདུན་
པ་ལས། རིགས་ཀྱི་བུ་མདོར་བསྟན་ན། ཕྱོགས་བཅུའི་འཇིག་
རྟེན་གྱི་ཁམས་ན་སངས་རྒྱས་དང་བྱང་ཆུབ་ སེམས་དཔའ་ཇི་སྙེད་
འཁོད་ཅིང་འཚོ་སྐྱོང་བ་དེ་དག་ཐམས་ཅད་དུས་གསུམ་དུ་ལྷགས་ནས་
སློབ་དཔོན་དེ་ལ་དེ་བཞིན་གཤེགས་པ་ཐམས་ཅད་ཀྱིས་མཆོད་པས་
ཡང་དག་པར་མཆོད་ནས་སངས་རྒྱས་ཀྱི་ཞིང་དེ་དང་དེར་འགྲོ་ཞིང་
ངག་རྡོ་རྗེའི་ཡི་གེ་ཡང་འདི་སྐད་དུ་འབྱིན་ཏོ། །བདག་ཅག་དེ་བཞིན་
གཤེགས་པ་ཐམས་ཅད་ཀྱི་ཕའོ། །བདག་ཅག་དེ་བཞིན་གཤེགས་པ་
ཐམས་ཅད་ཀྱི་མའོ། །ཞེས་བྱ་བ་ནས། ། བདག་ ཅག་དེ་བཞིན་་་་་
གཤེགས་པ་ཐམས་ཅད་ཀྱི་སྟོན་པའོ། །ཞེས་བྱ་བའི་བར་དུའོ། །ཞེས་
གསུངས་པའི་དོན་བསྡུས་པ་སྟེ་སྒྱུ་འཕྲུལ་དྲ་བའི་རིམ་པར་ཕྱེ་བ་བཅུ་
བ་ལས་ཀྱང་དེ་ལྟར་དུ་གསུངས་ཤིང་། ཟླ་བ་གྲགས་པ། ཙི་ལུ་བ།
ཤཱནྟི་པ། དྲི་མེད་སྦས་པ་ལ་སོགས་པ་མཁས་གྲུབ་དུ་མས་ཀྱང་དེའི་



རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འགྲེལ་བར་སྒྲ་སོར་བཞག་གི་བཤད་པ་མཛད་པ་དང་། ལྔ་བཅུ་བ་
རྩོམ་པ་བོའི་བཞེད་པ་གཉིས་མཐུན་པར་སྣང་བས་འདིར་ནི་དེ་དག་
གི་རྗེས་སུ་འབྲངས་པ་ཡིན་ཏེ། དེ་བཞིན་གཤེགས་པ་རྣམས་ཀྱང་
སློབ་དཔོན་ལ་བསྙེན་བཀུར་བར་མཛད་ན་སློབ་མ་གཞན་རྣམས་ཀྱིས་
ལྟ་ཅི་སྨོས་ཞེས་ཆེས་ཆེར་གུས་པར་བྱ་བའི་རྒྱུ་མཚན་དུ་སྦྱར་དགོས་
པའི་ཕྱིར་རོ། ། དཔལ་དུས་ཀྱི་འཁོར་ལོའི་འགྲེལ་ཆེན་དུ་དབང་་་་་
བསྐུར་མཆོག་ཅེས་པའི་ཚིགས་བཅད་འདི་ལ་དྲང་ངེས་ཀྱི་བཤད་པ་
གཉིས་དང་། དེ་བཞིན་ གཤེགས་ པའི་དོན་གཞན་དུ་བཤད་པ་་་
མཛད་པ་ནི་འདི་གཉིས་གཞུང་གཅིག་ཡིན་ཡང་སྐབས་མི་གཅིག་སྟེ་
འདིར་ནི་སྔར་བཤད་པ་ལྟར་ལས་དང་བོ་བའི་སློབ་མས་གང་ལ་་་་
དབང་བསྐུར་བ་ཞུས་པའི་སློབ་དཔོན་ལ་ཆེས་གུས་པའི་རྒྱུ་མཚན་དུ་
སྦྱར་དགོས་པ་ལ་དེ་བཞིན་གཤེགས་པའི་བཤད་པ་གཞན་དུ་བྱས་ན་
དེའི་རྒྱུ་མཚན་དུ་མི་རུང་བའི་ཕྱིར་རོ། །སྤྱིར་ནི་རྒྱུད་ཀྱི་རྡོ་རྗེའི་ཚིག་
རེ་རེ་ལ་ཡང་བཤད་པ་མི་འདྲ་བ་དུ་མ་སྣང་བས་འགལ་བ་ཡང་མེད་
དོ། །མཚན་ཉིད་ཚང་བའི་བླ་མ་ལ་སངས་རྒྱས་རྣམས་ཀྱིས་འདུད་པ་
མི་ རིགས་ པར་ བཞེད་ པ་ ཡང་མ་ ཡིན་ ཏེ་ དོན་དམ་བསྙེན་པ་ལས།
ཡོན་ཏན་ལྡན་པའི་སྲས་རྣམས་ལ་ནི་འཁོར་བ་འཇོམས། །རང་ལུས་
ཚངས་པའི་འཇིག་རྟེན་གནས་ནི་ཀུན་ཏུ་སྟོན། །དེ་ནི་བླ་མ་དཔལ་ཏེ་
བླ་མ་དཔལ་གཞན་མིན། །དཔག་མེད་སངས་རྒྱས་ཀྱིས་ཀྱང་རྟག་ཏུ་
དེ་ལ་མཆོད། ། ཕྱོགས་བཞུགས་སངས་རྒྱས་སེམས་དཔས་རྟག་ཏུ་དེ་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང༌། ༢ །
ལ་འདུད། ། ཅེས་གསུངས་པའི་ཕྱིར་རོ། ། མདོ་ཀུན་ལས་བཏུས་པ་
ལས་ཀྱང་། ཀུན་དགའ་བོ་གལ་ཏེ་བྱང་ཆུབ་སེམས་དཔའ་ཤིང་རྟའི་
ནང་དུ་ཞུགས་ཏེ་འདོད་ པའི་ཡོན་ཏན་ལྔས་རྩེ་དགའ་ཞིང་དགའ་
མགུར་སྤྱོད་ལ་དེས་ཤིང་རྟ་འདྲེན་པ་གཞན་མེད་ན་ཀུན་དགའ་བོ་
བྱང་ཆུབ་སེམས་དཔའ་དེའི་ཤིང་རྟ་ནི་དེ་བཞིན་གཤེགས་པའི་དབུ་ལ་
ཡང་བསྐུར་རོ། ། ཞེས་རིན་པོ་ཆེའི་ཕུང་བོའི་མདོ་དྲངས་པ་ཡང་་་་
རིགས་པ་མཚུངས་པ་ཡིན་ནོ། །
གཉིས་པ་གུས་པ་བསྒྲུབ་པའི་ཚུལ་ལ་གཉིས། བསྙེན་བཀུར་
བྱ་བའི་ཚུལ་སྤྱིར་བསྟན་པ་དང་། དམིགས་ཀྱིས་བསལ་བའོ། །
དང་བོ་ནི། མཆོག་ཏུ་དང་བས་དུས་གསུམ་དུ། །དཀྱིལ་འཁོར་མེ་
ཏོག་བཅས་ཐལ་མོས། །སྟོན་པ་བླ་མ་བསྙེན་བཀུར་ཞིང་། །ཞབས་ལ་
སྤྱི་བོས་ཕྱག་བྱའོ། །ཞེས་པ་སྟེ། སྔ་དྲོ་ལ་སོགས་པའི་དུས་གསུམ་དུ་
རང་ལ་རྡོ་རྗེ་ཐེག་པའི་ལམ་སྟོན་པའི་བླ་མའི་ཞབས་ལ་སྤྱི་བོས་་་་་
གཏུགས་པའི་ཕྱག་བྱ་བའི་སྒོ་ནས་བསྙེན་བཀུར་བྱའོ། ། ཅི་ཕྱག་ཉི་
ཚེའམ་སྙམ་ན། དཀྱིལ་འཁོར་ཏེ་མཎྜལ་མེ་ཏོག་གི་ཚོམ་བུ་བཀོད་པ་
དང་བཅས་པ་འབུལ་བ་སྔོན་དུ་བཏང་ནས་ ཐལ་མོ་སྦྱར་ཏེ་ཕྱག་་་་
བྱའོ། ། འདིར་ཆག་འགྱུར་ལས། དཀྱིལ་འཁོར་མེ་ཏོག་ཐལ་སྦྱར་
དང༌། ། ཞབས་ལ་སྤྱི་བོས་ཕྱག་འཚལ་བས། ། སྟོན་པ་བླ་མ་བསྙེན་
བཀུར་བྱ། །ཞེས་འབྱུང་བ་ལྟར་ལེགས་སོ། །དེ་ཡང་མཆོག་ཏུ་དད་པ་
སྟེ་དང་བའི་དད་པ་ཆེན་པོས་ཀུན་ནས་བསླངས་ཏེ་བྱའོ། །གཉིས་པ་



8 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནི། རང་ཉིད་རབ་ཏུ་བྱུང་བ་ཡིན་པའི་ཚེ་རྡོ་རྗེ་སློབ་དཔོན་ཁྱིམ་པ་
དང་རང་བསྙེན་པར་རྫོགས་པ་ཡིན་པའི་ཚེ་སློབ་དཔོན་རབ་ཏུ་བྱུང་
ཡང་བསྙེན་པར་མ་རྫོགས་པ་བསླབ་པ་གཞོན་པའི་གསར་བུ་ཡིན་ན་
སྔར་བཤད་པའི་བསྙེན་བཀུར་བྱའམ་སྙམ་ན། ཁྱིམ་པ་འམ་ནི་་་
གསར་བུ་ལ། །འཇིག་རྟེན་སྨོད་པ་སྤང་བའི་ཕྱིར། ། དམ་ཆོས་ལ་
སོགས་མདུན་བདར་ཏེ། །བརྟུལ་ཞུགས་འཛིན་པས་བློས་ཕྱག་བྱ། །
ཞེས་གསུངས་ཏེ། རང་ཉིད་རབ་ཏུ་བྱུང་བ་དང་སློབ་དཔོན་ཁྱིམ་པ་
ལ་སོགས་པ་ཡིན་པ་དེ་ལ་སྤྱིར་བཏང་ལ་ཕྱག་བྱ་བ་ལ་སོགས་པའི་
སྐབས་དང་འབྲེལ་བའི་ཚེ་དམ་ཆོས་གླེགས་བམ་དང་སོགས་ཀྱི་སྒྲས་
བསྡུས་པ་སྐུ་གཟུགས་ལ་སོགས་པ་མདུན་དུ་བཞག་ནས་དངོས་སུ་དེ་
དག་ལ་ལུས་ཀྱིས་ཕྱག་བྱ་ལ་བློས་བླ་མ་ལ་ཕྱག་བྱ་སྟེ། །དེ་ཡང་དངོས་
སུ་ལུས་ཀྱིས་ཕྱག་བྱས་ན་འཇིག་རྟེན་གྱིས་བསྟན་པ་སྨོད་པའི་དགག་
བྱ་ཡོད་པའི་ཚེ་དེ་སྤང་བའི་ཕྱིར་ཡིན་གྱི་དགག་བྱ་མེད་ན་དེ་ལྟར་མི་
བྱའོ། ། བརྟུལ་ཞུགས་འཛིན་པ་ནི་འདིར་རབ་ཏུ་བྱུང་བའི་བརྟུལ་
ཞུགས་དགེ་ཚུལ་ལ་སོགས་པའི་བསླབ་པའི་གཞི་འཛིན་པ་ལ་བྱའོ། །
གལ་ཏེ་ཁྱིམ་པ་སོགས་ཀྱི་སློབ་དཔོན་ལ་ལུས་ཀྱིས་དངོས་སུ་ཕྱག་མི་
བྱེད་ པའི་ ཚེ་ བླ་ མའི་ བསྙེན་ བཀུར་ ཐམས་ ཅད་ མི་ བྱའམ་ སྙམ་ ན།
གདན་བསྟབ་ པ་དང་ ལྡང་བ་ དང༌། ། དོན་གྱི་བྱ་བ་སོགས་བསྙེན་་་
བཀུར། །བརྟུལ་ཞུགས་ཅན་གྱིས་ཀུན་བྱ་སྟེ། །ཕྱག་དང་དམ་པ་མིན་
ལས་སྤང་། །ཞེས་གསུངས་ཏེ། ཡན་ལག་ལྔས་ཕྱག་འཚལ་བ་དང་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། །
དམ་པ་མིན་པའི་ལས་རྐང་བ་བཀྲུ་བ་ལ་སོགས་པ་སྤང་བ་སྟེ་དེ་དག་མ་
གཏོགས་པའི་བསྙེན་བཀུར་ཀུན་བརྟུལ་ཞུགས་ ཅན་གྱི་སློབ་མས་་་་་
བྱའོ། །དེ་ཡང་གང་ཞེ་ན། བླ་མ་དེ་དག་ལ་རང་གི་གདན་བསྟབ་པ་
དང་སྔོན་དུ་ ལྡང་བ་དང་བླ་མའི་དོན་གྱི་བྱ་བ་དགོས་པ་སྒྲུབ་པའི་
གྲོགས་དང་ནོར་འབུལ་བ་ལ་སོགས་པ་རྣམས་སོ། ། འདིར་བདེ་་་
མཆོག་སྟོད་འགྲེལ་དུ་ཁྱིམ་པ་དང་དགེ་ཚུལ་ སློབ་དཔོན་ཡིན་ཡང་
གདན་བསྟབ་པ་ལ་སོགས་པས་བསྙེན་བཀུར་བྱེད་ཀྱི་ཕྱག་འཚལ་བ་
དང་རྐང་བ་བཀྲུ་བ་སོགས་ཀྱིས་བསྙེན་བཀུར་མི་བྱེད་དོ། ། ཕྱག་མི་
འཚལ་བ་ནི་ཆོས་བཤད་པའི་སྐབས་ ལས་གཞན་དུ་ཡིན་པས་ཆོས་
འཆད་པའི་ཚེ་ན་པོ་ཏི་ལ་སོགས་པ་མདུན་དུ་བཞག་སྟེ་ཕྱག་བྱ་བར་
བཅོམ་ལྡན་འདས་ཀྱི་རྒྱུད་ལས་གསུངས་པར་བཤད་དོ། །དྲི་མེད་
འོད་དུ་ཡང་གཞུང་དེ་གཉིས་ཀྱི་བཤད་པ་དེ་ལྟར་དུ་མཛད་ལ་བདེ་
མཆོག་སྟོད་འགྲེལ་ལས་དགེ་སློང་རྡོ་རྗེ་འཛིན་པའི་བླ་མ་ལ་ནི་བསླབ་
པ་གཞོན་ཡང་ཕྱག་ལ་སོགས་པའི་བསྙེན་བཀུར་ཐམས་ཅད་བྱ་བར་
བཤད་དོ། །འདི་ལ་ཉན་ཐོས་སྡེ་བས་ཐེག་ཆེན་གྱི་སྡེ་སྣོད་ལས་རབ་ཏུ་
བྱུང་བས་ཁྱིམ་ན་གནས་པ་འགའ་ཞིག་ལ་ཕྱག་བྱེད་པར་བཤད་པ་
དང༌། ཕྱག་བྱ་བའི་གནས་ནི་སྟོན་པ་དང་རང་ལས་བསླབ་པ་རྒན་
པ་གཉིས་སུ་ངེས་པར་འདུལ་བ་ལས་བཤད་པ་གཉིས་འགལ་བས་ཐེག་
ཆེན་བཀའ་མ་ཡིན་ནོ་ཞེས་རྩོད་པའི་ལན་དུ་རབ་བྱུང་གིས་ཁྱིམ་པའི་
བྱང་སེམས་ལ་ཕྱག་བྱེད་པའི་ཁུངས་ཀྱི་མདོ་མང་དུ་དྲངས་ནས་བརྒལ་



10
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལན་གྱིས་གཏན་ལ་འབེབས་པ་རྟོག་གེ་འབར་བར་བཤད་པས་སྤྱིར་
དགེ་སློང་གིས་སློབ་དཔོན་ཁྱིམ་པ་རྡོ་རྗེ་འཛིན་པ་ལྟ་བུ་ལ་ཕྱག་བྱ་མི་
དགོས་པ་མ་ཡིན་མོད། འོན་ཀྱང་དེ་ལྟར་བྱེད་པ་དེ་ལ་བསྟན་པའི་
རྩ་བ་འདུལ་བའི་བསླབ་ཁྲིམས་ལ་གནོད་པའི་དགག་བྱ་ཤས་ཆེ་བས་
དེའི་མཐའ་འགེགས་སུ་ཕྱག་མི་བྱ་བར་གསུངས་པ་ཡིན་གྱི་ཡུལ་འགའ་
ཞིག་ན་དགག་བྱ་དེ་གཏན་ལོག་འདུག་ན་ཡུལ་དེ་འདྲ་རྣམས་སུ་ཕྱག་
བྱ་དགོས་པ་ཡིན་ནོ། །དགེ་སློང་རྡོ་རྗེ་འཛིན་པ་ཡོད་བཞིན་དུ་ཁྱིམ་པ་
རྡོ་རྗེ་འཛིན་པ་བླ་མར་མི་བྱ་བར་དྲི་མེད་འོད་ལས་གསུངས་པ་ཡང་
འདུལ་བ་ལ་ཆེས་ཆེར་གུས་པར་བྱ་བའི་ཕྱིར་ཏེ་དེ་ལ་བརྟེན་ནས་་
བསྟན་པ་ཡུན་རིང་དུ་གནས་པར་བྱ་བར་དགོངས་པའོ། །ཚུལ་འདི་
ལ་རྡོ་རྗེ་སློབ་དཔོན་ཆེན་པོ་ཁ་ཅིག་ན་རེ་ཁྱིམ་པ་དང་གསར་བུ་ནི་རྡོ་
རྗེ་སློབ་དཔོན་མིན་པའི་གོང་རོལ་རྟོག་པའི་དུས་སུ་ཡིན་གྱི་གཞན་དུ་
ན་རྡོ་རྗེ་སློབ་དཔོན་ལ་སངས་རྒྱས་རྣམས་ཀྱང་ཕྱག་འཚལ་བར་གོང་
དུ་གསུངས་པ་དང་འགལ་ལོ་ཞེས་གསུང་བ་ནི་རིགས་པ་མ་ཡིན་ཏེ།
འདི་ནི་དགག་བྱ་ཆེ་བའི་ཚེ་གོང་མ་ལ་དམིགས་བསལ་གསུངས་པ་
ཡིན་པའི་ཕྱིར་དང་རྡོ་རྗེ་སློབ་དཔོན་ལ་མི་སྦྱོར་ན་སྐབས་འཆོལ་བར་
འགྱུར་བའི་ཕྱིར་རོ། །
གསུམ་པ་གུས་པའི་ཡུལ་དང་རྟེན་བརྟག་པ་ལ་གཉིས། ཕན་
ཚུན་བརྟག་དགོས་པའི་རྒྱུ་མཚན་དང༌། བརྟགས་ནས་སྤང་བླང་བྱ་
བའི་ཚུལ་ལོ། །དང་བོ་ནི། འོ་ན་དེ་ལྟར་གུས་པར་བྱ་བའི་ཡུལ་བླ་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང༌། 11
མ་དང་གུས་པར་བྱེད་པའི་སློབ་མ་གཉིས་ཀྱིས་དཔོན་སློབ་ཀྱི་འབྲེལ་
བ་དེ་མ་བརྟགས་པར་རམ་བརྟགས་ནས་བྱ་སྙམ་ན། བླ་མ་དང་ནི་
སློབ་མ་དག་། མཚུངས་པར་དམ་ཚིག་ཉམས་འགྱུར་བས། །དཔའ་
བོས་དང་བོར་སློབ་དཔོན་དང༌། ། སློབ་མའི་འབྲེལ་བ་བརྟག་པར་
བྱ། །ཞེས་གསུངས་ཏེ། དཔའ་བོ་ནི་འདིར་རྡོ་རྗེ་ཐེག་པའི་བཀའ་
དྲིན་ནོད་ས་དང་ནོད་པ་བོ་གཉིས་ཀ་ལ་བྱ་སྟེ་རྡོ་རྗེ་ཐེག་པའི་བཀའ་
དྲིན་མ་མནོས་པའི་དང་བོར་ནོད་སས་ཀྱང་ནོད་པ་བོ་སྣོད་དུ་རུང་མི་
རུང་བརྟག་ལ། ནོད་པ་བོས་ཀྱང་ནོད་ས་དེ་མཚན་ཉིད་དང་ལྡན་མི་
ལྡན་བརྟགས་པའི་སྒོ་ནས་ཕན་ཚུན་དུ་འབྲེལ་བ་བྱ་བར་འོས་མི་འོས་
བརྟག་པར་བྱ་སྟེ། འདི་ལྟར་མ་བརྟགས་པར་གང་རུང་རུང་དང་
འབྲེལ་བ་བྱས་ན། སྣོད་མིན་ལ་གསང་བ་བསྟན་པས་བླ་མ་དམ་
ཚིག་ཉམས་པར་འགྱུར་ལ་སློབ་མས་ཀྱང་དམ་ཚིག་བླངས་པ་རྣམས་
བསྲུང་བར་མི་ནུས་པས་ཉམས་པར་འགྱུར་བའི་ཕྱིར་རོ། །དེས་ན་
གཉིས་ཀ་མཚུངས་པར་དམ་ཚིག་ཉམས་པར་འགྱུར་བས་བརྟག་་་་་
དགོས་ལ་བརྟགས་པའི་ཚེ་སྣོད་དང་མི་ལྡན་པར་མཐོང་ན་གསང་བའི་
ཆོས་མི་བཤད་དེ། བཤད་རྒྱུད་རྡོ་རྗེ་ཕྲེང་བ་ལས། ཇི་ལྟར་སེང་
གེའི་འོ་མ་ནི། །ས་ཡི་སྣོད་དུ་གཞག་མི་བྱ། ། དེ་བཞིན་རྣལ་འབྱོར་
ཆེན་པོའི་རྒྱུད། ། སྣོད་མིན་རྣམས་ལ་སྦྱིན་མི་བྱ། ། ཞེས་སོ། ། མ་་་
བརྟགས་པར་གང་རུང་ལ་དབང་བསྐུར་བ་ཉེས་དམིགས་ཆེ་བར་
གཟིགས་ནས་རྒྱུད་དེ་ལས། ལོ་ནི་བཅུ་གཉིས་བར་དུ་བརྟག །
，
*，
，
，
1༔



12་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཅེས་མྱུར་བོར་སྣོད་མ་ཤེས་ན་ཡུན་རིང་བོར་ བརྟག་པར་གསུངས་
གཉིས་པ་ལ་གཉིས། སྤང་བྱའི་མཚན་ཉིད་དང༌། བསྟེན་
བྱའི་མཚན་ཉིད་དོ། ། དང་པོ་ནི། གལ་ཏེ་བླ་མར་འོས་མི་འོས་་
བརྟག་དགོས་ན་མི་འོས་པ་དེ་ཇི་འདྲ་བ་ཞིག་ཡིན་སྙམ་ན། བློ་ལྡན་
སློབ་མས་བླ་མར་ནི། །སྙིང་རྗེ་མེད་ཅིང་ཁྲོ་ལ་གདུག ། ཁེངས་ཤིང་
ཆགས་ལ་མ་བསྡམས་དང༌། །སྦྱོམས་དང་བཅས་པ་མི་བྱའོ། ། ཞེས་
གསུངས་ཏེ། བློ་ལྡན་ཏེ་ཤེས་ རབ་ ཅན་གྱི་སློབ་མས་བླ་མར་མི་་་
བྱའོ། །གང་ལ་བླ་མར་མི་བྱ་ཞེ་ན། སྙིང་རྗེ་མེད་པ་ནས་སྤྱོམས་པའི་
བར་གྱི་སྐྱོན་དང་བཅས་པ་དེའོ། །དེ་ལ་སྙིང་རྗེ་མེད་པ་ནི་སེམས་ཅན་
རྣམས་སྡུག་བསྔལ་རྒྱུ་བཅས་ལས་བསྒྲལ་བར་འདོད་པ་མེད་པ་ཡིན་
པས་ཐེག་པ་མཆོག་གི་བཤེས་གཉེན་དུ་མི་འོས་སོ། །ཁྲོ་བ་ནི་ཞེ་སྡང་
ཤིན་ཏུ་ཤས་ཆེ་བའོ། །གདུག་པ་ནི་ལུས་ངག་གིས་གཞན་ལ་གནོད་པ་
བྱེད་པ་ལ་དགའ་བའམ་ཁོན་འཛིན་དམ་པའོ། །ཁེངས་པ་ནི་ང་རྒྱལ་
ཤས་ཆེ་བའོ། ། ཆགས་པ་ནི་ཡོ་བྱད་ལ་ཀུན་འཛིན་དམ་པའོ། ། མ་
བསྡམས་པ་ནི་བསླབ་པའི་གཞི་རྣམས་ལ་སྒོ་གསུམ་ལྷོད་པར་འཇུག་
པའོ། ། སྤྱོམས་པ་ནི་རང་གི་ཡོན་ཏན་ཅུང་ཟད་ཙམ་ཡང་གཞན་ལ་
ངོམ་པའོ། །གཞན་ཡང་རྡོ་རྗེ་མཁའ་འགྲོའི་རིམ་པར་ཕྱེ་བ་སོ་གཉིས་
པ་ལས། གང་ཡང་ཁྲོ་དང་སྒྱུ་ཅན་དང༌། །ངག་ནི་ཤིན་ཏུ་རྩུབ་པ་
དང༌། ། ཡོན་ཏན་དག་གིས་ཆོག་ཤེས་པ། ། དེ་ནི་བླ་མར་བསྟེན་མི་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 13
བྱ། །ཞེས་གསུངས་སོ། །གཉིས་པ་ནི། འོ་ན་བསྟེན་པར་བྱ་བའི་བླ་
མ་དེ་ཇི་འདྲ་བ་ཞིག་ཅེ་ན། བརྟན་ཞིང་དུལ་ལ་བློ་གྲོས་ལྡན། །
བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །
སྙིང་བརྩེར་ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་
སུ་ཤེས། །དཀྱིལ་འཁོར་འདྲི་བའི་ལས་ལ་མཁས། །སྔགས་བཤད་པ་
ཡི་སྦྱོར་བ་ཤེས། །རབ་ཏུ་དང་ཞིང་དབང་བོ་དུལ། ། ཞེས་གསུངས་
སོ། ། དེ་ལ་བརྟན་པ་ནི་ལུས་བསྡམས་པ་དང༌། དུལ་བ་ནི་ངག་
བསྡམས་པ་དང༌། བློ་གྲོས་ལྡན་ནས་སྒྱུ་མེད་པའི་བར་གྱིས་ནི་ཡིད་
བསྡམས་པ་བསྟན་པར་སྒྱུ་འཕྲུལ་དྲ་བའི་འགྲེལ་བར་སློབ་དཔོན་ཀུན་
དགའ་སྙིང་བོས་བཤད་དེ། བློ་གྲོས་དང་ལྡན་པ་ནི་ཤེས་རབ་ཆེ་
བའོ། །བཟོད་པ་ནི་གནོད་བྱེད་དང་དཀའ་སྤྱད་དང་ཆོས་ཟབ་མོ་ལ་
བཟོད་པ་སྟེ་དེ་དང་ལྡན་པའོ། །དྲང་བ་ནི་སེམས་ཅན་ལ་ལྷག་པའི་
བསམ་པས་གནས་པའོ། །གཡོ་དང་སྒྱུ་ནི་རྙེད་བཀུར་ལ་ཆགས་པའི་
དབང་གིས་བྱུང་ཞིང་འདོད་ཆགས་དང་གཏི་མུག་གང་རུང་གི་ཆར་
གཏོགས་པར་འདྲ་བ་ལ་རང་གི་ཉེས་པ་ཐབས་ཀྱིས་མི་མངོན་པར་
བྱེད་པ་དང་ཡོན་ཏན་མེད་བཞིན་དུ་ཡོད་པ་ལྟར་སྟོན་པ་སྟེ་དེ་མེད་
པའོ། །སྔགས་དང་རྒྱུད་ཀྱི་སྦྱོར་བ་ཤེས་ཞེས་པ་ལ་སྒྱུ་འཕྲུལ་དྲ་བའི་
འགྲེལ་བར་གསང་སྔགས་རྒྱུད་ཀྱི་སྦྱོར་བ་ཤེས། ཞེས་བཏོན་ནས་
སྔགས་དང་སྨན་གྱི་སྦྱོར་བས་བགེགས་ཟློག་ནུས་པ་ལ་ཀུན་སྙིང་གིས་
བཤད་དོ། །རྡོ་རྗེ་མཁའ་འགྲོའི་རིམ་པར་ཕྱེ་བ་སོ་གཉིས་པའི་སྔགས་



--
-
-
-
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དང་རྒྱུད་ཀྱི་སྦྱོར་བ་ཤེས། ཞེས་པའི་འགྲེལ་བར་བྷཱབ་བྷ་དྲས་སྔགས་
ནི་རྐང་བ་བརྒྱད་པ་ལ་སོགས་པའོ། ། རྒྱུད་ནི་སྨན་རྣམས་སོ། །
སྦྱོར་བ་ནི་བྱ་བའོ། །ཤེས་པ་ནི་མཁས་པའོ། །ཞེས་སྔགས་དང་རྫས་
ཀྱིས་རང་རང་གི་བྱ་བ་ཞི་སོགས་སྒྲུབ་པ་ཤེས་པ་ལ་བཤད་དོ། ། སྙིང་
བརྩེར་ལྡན་པ་ནི་སེམས་ཅན་ལ་སྡུག་བསྔལ་དང་བྲལ་བར་འདོད་པའི་
བརྩེ་ བ་ ཆེ་ བའོ། ། བསྟན་ བཅོས་ ལ་ མཁས་ པ་ ནི་ རྡོ་ རྗེ་གུར་ལས།
རིག་པའི་གནས་རྣམས་ཀུན་ལ་མཁས། །ཞེས་གསུངས་པ་ལྟར་ནང་
རིག་པ་སྡེ་སྣོད་གསུམ་ཤེས་པ་ལ་སོགས་པའོ། ། དེ་ཉིད་བཅུ་ནི་རྣལ་
འབྱོར་བླ་མེད་ཀྱི་རྒྱུད་རྡོ་རྗེ་སྙིང་བོ་རྒྱན་གྱི་ལེའུ་ཐ་མ་ལས། །ཕྱིར་
ཟློག་གཉིས་ཀྱི་ཆོ་ག་དང༌། །གསང་དང་ཤེས་རབ་ཡེ་ཤེས་དང་། །ཁ་
སྦྱོར་འབྱེད་པའི་ཆོ་ག་དང༌། །གཏོར་མ་རྡོ་རྗེའི་བཟླས་པ་དང༌། དྲག་
ཤུལ་སྒྲུབ་པའི་ཆོ་ག་དང༌། །རབ་ཏུ་གནས་དང་དཀྱིལ་འཁོར་སྒྲུབ། །
གསང་བའི་དེ་ཉིད་བཅུ་ཡིན་ནོ། །དཀྱིལ་འཁོར་ཏིང་འཛིན་ཕྱག་རྒྱ་
དང་། ། སྟངས་སྟབས་འདུག་སྟངས་བཟླས་བརྗོད་དང་། །སྦྱིན་སྲེག་
མཆོད་པ་ལས་སྦྱོར་དང༌། །སླར་སྡུད་པ་ཡི་རྣམ་པ་ནི། །ཕྱི་ཡི་དེ་ཉིད་
བཅུ་ཡིན་ནོ། །ཞེས་གསང་བ་སྟེ་ནང་གི་དེ་ཉིད་བཅུ་དང་ཕྱིའི་དེ་ཉིད་
བཅུ་གསུངས་སོ། ། དེ་ལ་ཕྱིར་ཟློག་པ་གཉིས་ནི་ཁྲོ་བོ་བཅུ་ལྟ་བུ་ལ་
བསྒོམས་ནས་ཕྱིར་ཟློག་པ་དང་བྲིས་ནས་འདོགས་པ་སོགས་བྱས་པས་
ཕྱིར་བཟློག་པའོ། །གསང་བ་དང་ཤེས་རབ་ཡེ་ཤེས་ཀྱི་དབང་བསྐུར་
བ་གཉིས་ལས་མ་གསུངས་ཀྱང་གསང་དབང་བུམ་དབང་ཐོབ་པ་ལ་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང༌། 15
བསྐུར་བས་དེས་བུམ་དབང་མཚོན་ལ་གསུམ་པས་བཞི་བ་མཚོན་པས་
དེ་དེར་བསྡུ་སྟེ། དེ་ཁོ་ན་ཉིད་བཅུ་བ་ལས་དབང་བཞི་ཀ་གསུངས་
སོ། །ཁ་སྦྱོར་དབྱེ་བ་ནི་དགྲ་བོ་སྲུང་མ་དང་ཕྲ་བ་ནས་མངོན་སྤྱོད་
བྱེད་པའོ། །གཏོར་མ་ནི་ཕྱོགས་སྐྱོང་བཅོ་ལྔའི་གཏོར་མ་ལྟ་བུའོ། །རྡོ་
རྗེའི་བཟླས་པ་ནི་ཡིད་དང་ངག་གི་རྡོ་རྗེའི་བཟླས་པ་སྟེ་གཞན་ཡང་
སྔགས་རྣམས་སྤེལ་ནས་བཟླས་ལུགས་མང་དུ་དེ་ཁོ་ན་ཉིད་བཅུ་བ་
ལས་བཤད་དོ། །དྲག་ཤུལ་སྒྲུབ་པ་ནི་དབང་ཐོབ་ཅིང་དམ་ཚིག་དང་
སྡོམ་པ་དང་ལྡན་པས་སྒྲུབ་ཐབས་ནས་འབྱུང་བ་བཞིན་ཟླ་བ་བཅོ་
བརྒྱུད་ལ་སོགས་པར་བསྒྲུབས་བྱང་མ་གྲུབ་ན་ལྷ་ལ་དྲག་པོའི་སྦྱོར་
བས་ཕུར་བུས་འདེབས་པའོ། །རབ་གནས་ནི་གོ་བར་ཟད་ལ་དཀྱིལ་
འཁོར་བསྒྲུབ་ པ་ནི་མདུན་བསྐྱེད་ཀྱི་དཀྱིལ་འཁོར་བསྒྲུབ་ པ་དང་།
དེ་ལ་མཆོད་ཅིང་བསྟོད་པ་དང་དེར་ཞུགས་ནས་དབང་ལེན་ཅིང་རྗེས་
སུ་གནང་བ་ནོད་པའོ། །རྒྱས་པར་ནི་དེ་ཁོ་ན་ཉིད་བཅུ་བ་ལས་ཤེས་
པར་བྱའོ། །ཕྱིའི་དེ་ཉིད་བཅུའི་དཀྱིལ་འཁོར་ནི་གཟུགས་ཅན་དང་
གཟུགས་ཅན་མ་ཡིན་པའི་དཀྱིལ་འཁོར་རོ། །ཏིང་ངེ་འཛིན་ནི་ལྷའི་
རྣལ་འབྱོར་ཏེ་དང་བོ་སྦྱོར་བ་ སོགས་ སོ། ། ཕྱག་རྒྱ་ནི་ ལྷ་ལ་རྒྱུས་་་་
འདེབས་པའི་ཕྱག་རྒྱ་སོགས་སོ། ། སྟངས་སྟབས་དང་འདུག་སྟངས་
དང་ལས་ལ་སྦྱོར་བ་དང་སླར་བསྡུ་བ་བཞི་ནི་རིམ་པ་ལྟར་གཡས་་
བརྐྱང་ལ་སོགས་པ་དང་རྡོ་རྗེ་སྐྱིལ་ཀྲུང་ལ་སོགས་པ་དང་། བསྲུང་
ཞིང་སྤྱན་དྲང་བ་སོགས་དང་མཆོད་བསྟོད་སོགས་སྔོན་དུ་འགྲོ་བས་



16
-
-
-
-
་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཤེགས་སུ་གསོལ་བ་ལ་སློབ་དཔོན་རང་ཞི་བཤེས་གཉེན་གྱིས་སྒྱུ་
འཕྲུལ་དྲ་བའི་འགྲེལ་བར་བཤད་ལ། ཀུན་སྙིང་གིས་ལས་ལ་སྦྱོར་
བཞི་སོགས་ཀྱི་ལས་ལ་སྦྱོར་བ་ལ་བཤད་ཅིང་གཞན་གསུམ་དོན་་་་་
འདྲའོ། །བཟླས་བརྗོད་སོགས་ལྷག་མ་གསུམ་ནི་གོ་སླའོ། །སྒྱུ་འཕྲུལ་
དྲ་བའི་རིམ་པར་ཕྱེ་བ་ཐ་མར་དེ་ཉིད་བཅུ་གསུངས་པ་ཡང་བཅུ་ཚན་
ཕྱི་མ་དང་འདྲའོ། །དེ་ལྟར་ན་རྒྱུད་སྡེ་འོག་མའི་རྡོ་རྗེ་སློབ་དཔོན་ཡིན་
ན་བཅུ་ཚན་འོག་མ་དང་། །བླ་མེད་ཀྱི་རྡོ་རྗེ་སློབ་དཔོན་གྱིས་ནི་བཅུ་
ཚན་དང་བོའི་དེ་ཉིད་བཅུ་ལེགས་པར་ཤེས་དགོས་སོ། ། དཀྱིལ་་་་
འཁོར་འདྲི་བའི་ལས་ལ་མཁས་པ་ནི་ཐིག་གིས་བྲི་བ་དང་ཚོན་གྱིས་བྲི་
བ་ལ་སོགས་པའི་བྱ་བ་ལ་མཁས་པའོ། ། དེ་དག་ནི་སྒྱུ་འཕྲུལ་དྲ་བ་
ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ཞིང་
གཡོ་སྒྱུ་མེད། །གསང་སྔགས་རྒྱུད་ཀྱི་སྦྱོར་ཤེས་པས། །དཀྱིལ་འཁོར་
བྲི་བའི་ལས་བྱའོ། །དེ་ཉིད་བཅུ་ནི་ཡོངས་ཤེས་ཤིང་། ། སེམས་ཅན་
ཀུན་ལ་མི་འཇིགས་སྦྱིན། །ཐེག་པ་ཆེ་ལ་རྟག་དགའ་བ། །དེ་ནི་སློབ་
དཔོན་ཡིན་པར་གསུངས། ཞེས་བཤད་པ་བསྡུས་པའོ། །སྔགས་བཤད་
པ་ཡི་སྦྱོར་བ་ཤེས། །ཞེས་པ་ལ་ཆག་འགྱུར་དུ། སྔགས་འཆད་་་་
མཁས་པའི་སློབ་དཔོན་ནི། ། ཞེས་འབྱུང་བ་ལྟར་བདེ་སྟེ་གཞན་ལ་
སྔགས་ཀྱི་ལམ་འཆད་པ་ལ་མཁས་པའོ། །རབ་ཏུ་དང་བ་ནི། །ཐེག་
པ་ཆེ་ལ་རྟག་དགའ་བ། ། ཞེས་གསུངས་པ་ལྟར་ཐེག་པ་ཆེན་པོ་སྤྱི་
དང་ཁྱད་པར་དུ་སྔགས་ཀྱི་ཐེག་པ་ལ་རབ་ཏུ་གུས་པའི་དང་བ་བརྟན་



，
བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 17 །
པའོ། ། དབང་བོ་དུལ་བ་ནི་དྲན་ཤེས་ཀྱིས་དབང་བོའི་སྒོ་བསྡམས་
པས་ལོག་པའི་ཡུལ་ལ་གཡེང་བ་ཚར་བཅད་པའོ། ། དེ་དག་གི་དོན་
མདོར་བསྡུ་ན་སྙིང་རྗེ་ཆེ་བ། ཐེག་ཆེན་ལ་མི་ཕྱེད་པའི་དད་པ་་
བརྟན་ པ། ཐེག་པ་ཐུན་མོང་བ་དང་ཐུན་མོང་མ་ཡིན་པའི་བསྟན་
བཅོས་ལེགས་པར་ཤེས་པ། གདུལ་བྱ་འཁྲིད་པའི་རིམ་པ་ལ་ཤིན་ཏུ་
མཁས་པ། སྒོ་གསུམ་གྱི་ཉེས་སྤྱོད་བསྡམས་པས་དབང་བོ་དུལ་བ་སྟེ་
ཆོས་ལྔ་དང་ལྡན་པ་ཞིག་བློ་དང་ལྡན་པའི་སློབ་མས་བླ་མར་བྱའོ། །རྡོ་
རྗེ་གུར་གྱི་ལེའུ་བརྒྱད་པ་ལས་ཀྱང༌། རྡོ་རྗེ་སློབ་དཔོན་མཚན་ལྡན་
ཉིད། །དེ་ཡིས་ཉེ་བར་བསྟན་པའི་སྔགས། ། སྒྲུབ་པ་བོ་ལ་འགྲུབ་བོ་
ཀྱེ། །བརྟན་ཞིང་ཟབ་མོའི་ཆོས་ལྡན་དང་། །རིག་པའི་གནས་རྣམས་
ཀུན་ལ་མཁས། ། སྦྱིན་སྲེག་དཀྱིལ་འཁོར་སྔགས་ཤེས་ཤིང༌། ། རབ་
གནས་གཏོར་མའི་ཕ་རོལ་སོན། ། དེ་ཉིད་བཅུ་བོ་རྣ་བར་རིག །
ཉན་ཐོས་སྤྱོད་པ་སྐྱོང་བྱེད་ཅིང་། ། སྔགས་ཀྱི་ཐེག་པའི་རིམ་པར་་
གུས། །གཟུགས་ལྡན་མཐོང་ན་དགའ་བ་དང༌། །དཀྱིལ་འཁོར་འདྲི་
མཁས་བཟླས་ པར་ ལྡན། ། རྩ་ བའི་ ལྟུང་ བ་ རབ་ འཇོམས་ ཤིང་། །
སྔགས་དང་རྒྱུད་ཀྱི་རབ་སྦྱོར་གྱིས། །འཇིག་རྟེན་རྣམས་ལ་བདེ་སྟེར་
བ། །དེ་འདྲའི་བླ་མ་དངོས་བྱས་ནས། ། གང་གིས་ཀྱང་ནི་སྨད་མི་
བྱ། །ཞེས་རྒྱས་པར་གསུངས་ཏེ་ཁྱད་པར་དུ་རྡོ་རྗེ་སློབ་དཔོན་ལ་རྩྭ་
བའི་ལྟུང་བ་དང་མི་ལྡན་པ་དགོས་པར་འདི་དང་སྡོམ་པ་འབྱུང་བ་
ལས་གསུངས་པ་ནི་མེད་མི་རུང་ཡིན་པས་སྔར་བཤད་པའི་སྒོ་གསུམ་



18
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
11
གྱི་ཉེས་སྤྱོད་བསྡམས་པའི་གཙོ་བོར་གཟུང་ངོ༌། །ཉན་ཐོས་སྤྱོད་པ་
སྐྱོང་བར་བྱེད་པ་ནི་བཤད་རྒྱུད་རྡོ་རྗེ་ཕྲེང་བ་ལས་སློབ་དཔོན་གྱི་་
མཚན་ཉིད་ཀྱི་སྐབས་སུ་ཕྱི་རུ་སོ་སོར་ཐར་བ་སྤྱོད་ཅིང་ནང་དུ་འདུས་
པའི་དོན་ལ་དགའ་བར་གསུངས་པ་དང་དོན་གཅིག་པས་སོ་སོར་ཐར་
བའི་སྡོམ་པ་དང་ལྡན་པ་སྟེ་དེ་ཡང་དགེ་སློང་རྡོ་རྗེ་འཛིན་པ་མཆོག་
དང་དགེ་ཚུལ་རྡོ་རྗེ་འཛིན་པ་འབྲིང་དང་རབ་བྱུང་གི་སྡོམ་པ་དང་མི་
ལྡན་པའི་སྔགས་ཀྱི་སྡོམ་ལྡན་ཁྱིམ་པ་ནི་རྡོ་རྗེ་འཛིན་པའི་སློབ་དཔོན་
ཐ་མའོ། ། དེ་ལྟར་ཡང་དཔལ་དུས་ཀྱི་འཁོར་ལོའི་དབང་གི་ལེའུའི་
འགྲེལ་ བར་ དྲངས་ པ་ ལས། དེ་ ཉིད་ བཅུ་ ནི་ ཡོངས་ ཤེས་ པ། །
གསུམ་ལས་དགེ་སློང་མཆོག་ཡིན་འབྲིང༌། །དགེ་ཚུལ་ཞེས་བྱ་དེ་དག་
ལས། ། ཁྱིམ་ན་གནས་པ་ཐ་མའོ། ། ཞེས་གསུངས་སོ། །འདིས་ནི་
ལེགས་པར་གསུངས་པའི་ཆོས་འདུལ་བའི་བསླབ་པ་ལ་ཚུལ་བཞིན་དུ་
སློབ་པའི་སྔགས་ཀྱི་སྡོམ་ལྡན་དགེ་སློང་ནི་སྔགས་སྒྲུབ་པའི་ལམ་གྱི་
རྟེན་མཆོག་ཏུ་གསུངས་པས་སོ་སོར་ཐར་བ་གང་ཡིན་ཐེག་དམན་གྱི་
ཡིན་པར་བཟུང་ནས་གསང་སྔགས་དང་ཆེས་མི་མཐུན་པར་འདོད་པ་
ནི་རྒྱལ་བའི་གསུང་རབ་སྤྱིའི་རྣམ་གཞག་མ་ཆགས་པ་ཡིན་པར་ཤེས་
པར་བྱའོ། །མཚན་ཉིད་དུ་གསུངས་པའི་ཆོས་རྣམས་ཡོངས་སུ་རྫོགས་
པ་མ་རྙེད་ན་ཇི་ལྟར་བྱ་བ་ནི་དཔལ་དོན་དམ་པའི་བསྙེན་པ་ལས།
རྩོད་ལྡན་དབང་གིས་བླ་མ་སྐྱོན་དང་ཡོན་ཏན་འདྲེས། །རྣམ་པ་ཀུན་
ཏུ་སྡིག་པ་མེད་པ་ཡོད་མ་ཡིན། །གང་ཞིག་ཡོན་ཏན་ལྷག་པ་ཡང་ནི་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང༌། 19
ལེགས་དཔྱད་ནས། ། བུ་རྣམས་ཀྱིས་ནི་དེ་ལ་བརྟེན་པར་འགྱུར་་་་་
བའོ། །ཞེས་གསུངས་པ་ལྟར་མཚན་ཉིད་ཡོངས་སུ་རྫོགས་པ་མ་རྙེད་
ན་ཡོན་ཏན་ཤས་ཆེ་བ་ལ་བརྟེན་པར་བྱའོ། ། རྡོ་རྗེ་སློབ་དཔོན་ནི་
དངོས་གྲུབ་ཀྱི་རྩ་བ་ཡིན་པས་རྒྱུད་སྡེ་དུ་མ་ནས་མཚན་ཉིད་མང་དུ་
གསུངས་པས་མཚན་ཉིད་ཀྱི་ཆོས་རྣམས་ཤེས་པར་བྱས་ལ་ སློབ་མ་
བསྟེན་པར་འདོད་པ་རྣམས་ཀྱིས་ཡོན་ཏན་དེ་དག་དང་ལྡན་པ་ལ་
འབད་ཅིང་བླ་མ་བསྟེན་འདོད་པ་རྣམས་ཀྱིས་ཀྱང་དེ་འདྲ་བ་འཚོལ་
བ་ལ་འབད་ལ་མ་རྙེད་ནའང་དེ་འདྲ་བའི་མཚན་ཉིད་ཅན་གྱིས་རྗེས་
སུ་འཛིན་པའི་རྒྱུར་ཚོགས་གསོག་པ་དང་སྨོན་ལམ་ལ་བརྩོན་དགོས་
པས་བླ་མའི་མཚན་ཉིད་དེ་དག་ཤེས་པར་བྱ་བ་ནི་ཤིན་ཏུ་གལ་ཆེའོ། །
བསྟེན་བྱའི་སློབ་མ་ཇི་འདྲ་བ་ཡང་སྒྱུ་འཕྲུལ་དྲ་བའི་རིམ་པར་ཕྱེ་བ་
དང་བོ་ལས། དགེ་དང་སྒོམ་ལ་དགའ་བ་དང༌། །རྟག་ཏུ་བླ་མ་ལ་
གུས་དང༌། ། རྒྱུན་དུ་ལྷ་རྣམས་མཆོད་བྱེད་པའི། །ཡོན་ཏན་ལྡན་ན་
སློབ་མ་ཡིན། །ཞེས་གསུངས་པ་ལྟར་ཤེས་པར་བྱ་ལ་སྤང་བྱའི་སློབ་མ་
ནི། སྙིང་རྗེ་མེད་ཅིང་ཁྲོ་ལ་གདུག། ཅེས་སོགས་ཀྱི་སྐྱོན་དང་ལྡན་
པ་དང་འདིར་བཤད་པའི་ཡོན་ཏན་ཅན་ལས་བཟློག་པ་རྣམས་སུ་ཤེས་
པར་བྱའོ། ། སློབ་མའི་སྐྱོན་ཡོན་དེ་དག་ཀྱང་ཤེས་པར་བྱས་ལ་སྐྱོན་
སྤང་བ་དང་ཡོན་ཏན་དེ་དག་རང་ལ་ལྡན་པར་བྱ་བ་ལ་འབད་པར་
བྱའོ། ། གཉིས་པ་ བསྟེན་ཚུལ་རྒྱས་པར་བཤད་པ་ལ་གཉིས། མ་
གུས་པ་སྤང་བ་དང་། གུས་པ་ཇི་ལྟར་བསྒྲུབ་པའོ། །དང་བོ་ལ་བཞི།



20
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བརྙས་པ་དང་སྨོད་པ་སྤང་བ། ཐུགས་དཀྲུག་པ་སྤང་བ། མ་མཐོང་
བའི་ཉེས་དམིགས་བཤད་པ། དེ་དག་གི་དོན་བསྡུ་བའོ། །དང་བོ་
ལ་གཉིས་། སྤྱིར་བསྟན་པ་དང་།བྱེ་བྲག་ཏུ་བཤད་པའོ། །དང་བོ་ནི།
དེ་འདྲའི་མགོན་ལ་བསམས་བྱས་ནས། ། སློབ་མར་གྱུར་ནས་བརྙས་
ན་ནི། །སངས་རྒྱས་ཐམས་ཅད་བརྙས་པས་ན། །དེས་ནི་རྟག་ཏུ་སྡུག་
བསྔལ་འཐོབ། ། ཅེས་པས་སྟོན་ནོ། ། སྔར་བཤད་པའི་དེ་འདྲ་བའི་
མགོན་པོ་བླ་མ་ལ་བརྙས་སམ་སྨད་ན་ནི་རྟག་ཏུ་སྟེ་རྒྱུན་དུ་ཚོར་བ་སྡུག་
བསྔལ་འཐོབ་པར་འགྱུར་རོ། ། ཇི་ལྟར་དུ་བརྙས་པས་འཐོབ་ཅེ་ན།
བསམས་བྱས་ནས་ཏེ་བསམས་བཞིན་དུ་བརྙས་སྨོད་བྱས་ནའོ། །གང་
གིས་བརྙས་པས་ཤེ་ན། དེའི་སློབ་མར་གྱུར་པ་སྟེ་སློབ་མ་བྱས་ནས་
དེ་ནས་དེས་བརྙས་ནའོ། ། བརྙས་སྨོད་བྱས་ཚུལ་ནི་དཔལ་མཆོག་
འགྲེལ་ཆེན་ལས། གང་གིས་རྣལ་འབྱོར་བ་དཀྱིལ་འཁོར་དུ་འཇུག་
པར་བྱེད་པའི་སློབ་དཔོན་དེ་ལ་ཁྱོད་ཚུལ་ཁྲིམས་འཆལ་བ་དང་བརྩོན་
འགྲུས་ཞན་པ་དང་། རྨོངས་པ་ཡིན་ནོ་ཞེས་སྨད་པར་མི་བྱའོ། །ཞེས་
གསུངས་པ་ལྟར་ཚུལ་འཆལ་ཞེས་ སོགས་ཀྱིས་སྨོད་པ་དང་བརྙས་
པའོ། །དཀྱིལ་འཁོར་དུ་འཇུག་པར་བྱེད་པའི་སློབ་དཔོན་ཞེས་བྱ་བ་
ནི་རྒྱུད་དང་མན་ངག་འཆད་པའི་སྔོན་དུ་དཀྱིལ་འཁོར་དུ་གཞུག་
དགོས་པས་དེ་ལ་དགོངས་པ་ཡིན་གྱི་དབང་བསྐུར་བའི་སློབ་དཔོན་ཁོ་
ན་མ་ཡིན་པས། བརྙས་པ་དང་སྨད་པའི་ཉེས་དམིགས་རྣམས་ནི་རྡོ་
རྗེ་སློབ་དཔོན་སྤྱིའི་དབང་དུ་བྱས་པར་ཤེས་པར་བྱའོ། །ཡུལ་ཡང་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 21
རང་གི་རྡོ་རྗེ་སློབ་དཔོན་ཡིན་ན་ཇི་འདྲ་ཞིག་ལ་ཡང་མ་གུས་པ་སྤང་
དགོས་ཏེ་དཀྱིལ་ཆོག་བཞི་བརྒྱ་ལྔ་བཅུ་བའི་འགྲེལ་བར་ ཤཱནྟི་པས།
སྨད་པར་མི་བྱ་སྟེ་ཞེས་བྱ་བ་ནི་བླ་མ་ཚུལ་ཁྲིམས་འཆལ་བ་ལ་སོགས་
པར་མཐོང་ན་ཡང་མ་གུས་པར་མི་བྱའོ། །ཞེས་གསུངས་པ་ལྟར་རོ། །
སངས་རྒྱས་ཐམས་ཅད་བརྙས་པས་ན། །ཞེས་པ་ནི་བརྙས་པས་རྟག་
ཏུ་སྡུག་བསྔལ་འཐོབ་པའི་རྒྱུ་མཚན་སྟོན་པ་སྟེ་རྡོ་རྗེ་སློབ་དཔོན་་་་
མཆོད་ན་སངས་རྒྱས་ཐམས་ཅད་ལ་མཆོད་པར་གསུངས་པ་བཞིན་
ནོ། ། གཉིས་པ་ནི། འོ་ན་སློབ་དཔོན་ལ་བརྙས་སྨོད་བྱས་པ་དེས་
སྡུག་བསྔལ་ཇི་འདྲ་བ་རྣམས་འཐོབ་ཅེ་ན། སློབ་དཔོན་ལ་ནི་སྨོད་
པ་དེ། །ཡམས་དང་འཚེ་བའི་ནད་རྣམས་དང༌། །གདོན་དང་རིམས་
དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །རྒྱལ་པོ་
མེ་ དང༌ སྦུལ་ གདུག་ དང༌། ། ཆུ་ དང་ མཁའ་འགྲོ་རྐུན་པོ་དང་། །
གདོན་དང་ལོག་འདྲེན་རྣམས་ཀྱིས་ཀྱང་། །བསད་ནས་སེམས་ཅན་
དམྱལ་བར་འགྲོ། ཞེས་གསུངས་སོ། །ཆག་འགྱུར་ལས། ཡམས་དང་
ཉེར་འཚེ་ནད་རྣམས་དང༌། ། གདོན་དང་རིམས་དང་དུག་གིས་་་་་
ཀྱང་། །བླ་མའི་ཞབས་ལ་སྨོད་པ་ཡི། ། རྨོངས་ཆེན་དེ་ནི་འཆི་བར་
འགྱུར། ། ཞེས་འབྱུང་བ་བདེ་ལ་དེ་ཡང་མཐོང་ཆོས་ཀྱི་ཉེས་དམིགས་
དང་མ་མཐོང་བ་སྐྱེ་བ་ཕྱི་མའི་ཉེས་དམིགས་གཉིས་ལས་དང་བོ་ནི་
ཚིགས་བཅད་དང་བོ་དང་རྒྱལ་པོ་ནས་ལོག་འདྲེན་རྣམས་ཀྱིས་བསད་
ཅེས་པའི་བར་གྱིས་བསྟན་ལ། གཉིས་པ་ནི་སེམས་ཅན་དམྱལ་བར་



22 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འགྲོ་ཞེས་པས་བསྟན་ཏོ། ། དེ་ལ་ཡམས་ནི་རིམས་ལས་ གཞན་
པའི་འགོ་ནད་མི་བཟད་པའོ། །ཉེ་བར་འཚེ་བ་ནི་འོག་གི་སེམས་ཅན་
གྱི་གནོད་པ་ལས་གཞན་པའི་སྲོག་ཆགས་གཏུམ་པོ་རྣམས་ཀྱི་གནོད་
པའོ། །ནད་ནི་ཡམས་དང་རིམས་ལས་གཞན་པའི་ནད་དེ་གུར་གྱི་
ལེའུ་བརྒྱད་པ་ལས། གཡོ་དང་སྒྱུ་ཡི་རབ་སྤྱོར་བས། ། བསྙེན་་་་་
བཀུར་ལོག་པས་གསལ་བྱེད་ན། །གློ་ཁྲག་མཛེ་ནད་ནད་ཆེན་གྱིས། །
ཤི་ནས་དམྱལ་ལ་སོགས་པར་འགྲོ། ཞེས་གསུངས་པ་ལྟར་རོ། །གདོན་
ནི་ལྷ་དང་ཀླུའི་གདོན་ལ་སོགས་པའོ། ། རིམས་ནི་ཉིན་གཅིག་པ་ལ་
སོགས་པ་གསོར་མི་རུང་བ་རྣམས་སོ། །དུག་ནི་སྦྱར་དུག་ལ་སོགས་པ་
སྟེ་དེ་དག་གིས་འཆི་རྐྱེན་བྱས་ནས་ཁ་ན་མ་ཐོ་བ་ཕུལ་དུ་བྱུང་བའི་ཉེས་
དམིགས་ལ་རྨོངས་པའི་རྨོངས་ཆེན་བླ་མ་ལ་སྨོད་པ་དེ་ནི་འཆི་བར་
འགྱུར་རོ། ། དེ་བཞིན་དུ་རྒྱལ་པོ་དང་དུག་སྦྲུལ་དང་ཤ་ཟའི་མཁའ་
འགྲོ་དང་ཆོམ་རྐུན་པ་དང་ལོག་འདྲེན་གཏུམ་པོ་རྣམས་ཀྱིས་ཀྱང་
གསོད་ལ་མེ་དང་ཆུའི་དུས་མ་ཡིན་པར་འཆི་ཞིང་ཤི་བའི་འོག་ཏུ་ཡང་
དམྱལ་བ་རྣམས་སུ་སྐྱེ་བར་འགྱུར་རོ། །དེ་དག་ནི་དཔལ་མཆོག་དང་
བོའི་དུམ་བུ་དང་བོ་ལས། སངས་རྒྱས་ཀུན་མཚུངས་བླ་མ་ཡི། །
སློབ་དཔོན་ལ་ནི་གང་སྨད་པ། །དེས་ནི་སངས་རྒྱས་ཀུན་སྨད་པས། །
རྟག་ཏུ་སྡུག་བསྔལ་ཐོབ་འགྱུར་ཏེ། ། རིམས་དང་དུག་དང་སྦྱར་དུག་
དང༌། ། མཁའ་འགྲོ་རྣམས་ཀྱིས་གཙེས་པ་དང༌། ། གདོན་དང་ལོག་
འདྲེན་གཏུམ་པོ་ཡིས། །བསད་ནས་སེམས་ཅན་དམྱལ་བར་ལྟུང། །



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 23
ཞེས་གསུངས་པ་རྣམས་བསྡུས་པའོ། ། །
གཉིས་པ་ཐུགས་དཀྲུག་པ་སྤང་བ་ནི། ནམ་ཡང་སློབ་དཔོན་
དག་གི་ནི། །ཀུན་ཏུ་སེམས་དཀྲུག་མི་བྱ་སྟེ། །གལ་ཏེ་རྨོངས་པས་
བྱས་གྱུར་ན། ། དམྱལ་བར་ངེས་པར་འཚེ་ད་པར་འགྱུར། ། ཞེས་་་
གསུངས་ཏེ། རང་གི་ཀུན་སྤྱོད་གང་གིས་རྡོ་རྗེ་སློབ་དཔོན་དག་ གི་
སེམས་དཀྲུག་པ་སྟེ་སེམས་སུན་དབྱུང་བ་དུས་ནམ་ཡང་མི་བྱ་སྟེ་གལ་
ཏེ་སློབ་མ་རྨོངས་པས་དེ་བྱས་ན་དམྱལ་བར་འཚེད་ཅིང་སྲེག་པར་
འགྱུར་རོ། །ལས་དེ་ཤིན་ཏུ་སྟོབས་དང་ལྡན་པས་ངེས་པར་ཏེ་གདོན་
མི་ཟ་བར་འབྲས་བུ་འབྱིན་པར་འགྱུར་བའོ། །མྱོང་ངེས་ཀྱི་ལས་ཡིན་
ཀྱང་སྟོབས་བཞིས་འདག་པར་བརྒྱད་སྟོང་འགྲེལ་ཆེན་དུ་གསུངས་པ་
ནི་ལམ་གྱི་རིམ་པར་རྒྱས་པར་བཤད་པ་ལས་ཤེས་པར་བྱའོ། །ཚིགས་
བཅད་འདི་ཟླ་གསང་ཐིག་ལེ་ལས་བསྡུས་པའོ། །གསུམ་པ་མ་མཐོང་
བའི་ཉེས་དམིགས་བཤད་པ་ནི། མནར་མེད་ལ་སོགས་འཇིགས་རུང་
བའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨོད་པ་
རྣམས། །དེར་ནི་གནས་པར་ཡང་དག་བཤད། ། ཅེས་པའོ། ། སྔར་
བཤད་པའི་སེམས་ཅན་དམྱལ་བར་འགྲོ་ཞེས་པའི་དམྱལ་བ་ནི་མདོ་
དང་རྒྱུད་སྡེར་མནར་མེད་དང་སོགས་པས་བསྡུས་པ་རབ་ཏུ་ཚ་བ་ལ་
སོགས་པའི་དམྱལ་བ་འཇིགས་སུ་རུང་བ་སྟེ་སྡུག་བསྔལ་ཆེ་ཤོས་དེ་
རྣམས་སུ་སློབ་དཔོན་ལ་སྨོད་པ་རྣམས་གནས་ནས་སྡུག་བསྔལ་ཡུན་
རིང་བོར་མྱོང་དགོས་པར་བཤད་དེ། རྡོ་རྗེ་སྙིང་བོ་རྒྱུན་གྱི་རྒྱུད་ཀྱི་



.
2
24 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལེའུ་བཅུ་བཞི་བ་དང་སྒྱུ་འཕྲུལ་དྲ་བའི་རིམ་པར་ཕྱེ་བ་དང་བོ་ལས་
གསུངས་པ་བསྡུས་པའོ། །སྲུང་མ་རྣམས་ཀྱིས་ཀྱང་མི་སྲུང་སྟེ་རྡོ་རྗེ་
སྙིང་བོ་རྒྱུན་ལས། ངན་པ་གཏུམ་པོ་བླུན་ཆེན་དེ། ། ཕྱོགས་བཞི་
དག་ཏུ་སོང་གྱུར་ཀྱང༌། །བློ་ལྡན་རྣམས་ཀྱིས་མི་སྲུང་བར། ། མདུང་
ལ་སོགས་པའི་མཚོན་ཆ་ཡིས། ། ཁ་ན་མ་ཐོ་བྱེད་པ་གསོད། ། ཅེས་
སོ། །འདུས་པའི་ལེའུ་ལྔ་བ་ལས་ཀྱང་། སེམས་ཅན་མཚམས་མེད་ལ་
སོགས་པ། ། སྡིག་པ་ཆེན་པོ་བྱེད་པ་ཡང་། ། རྡོ་རྗེ་ཐེག་པ་རྒྱ་མཚོ་
ཆེ། །ཐེག་པ་མཆོག་ནི་འདི་ལ་འགྲུབ། །སྙིང་ནས་སློབ་དཔོན་སྨོད་པ་
དག། བསྒྲུབས་ཀྱང་འགྲུབ་པར་ཡོང་མི་འགྱུར། ། ཞེས་གསུངས་
ཤིང་དེའི་འགྲེལ་བ་སྒྲོན་གསལ་ལས་ཕ་མ་དང་དགྲ་བཅོམ་གསོད་པ་
དེ་བཞིན་གཤེགས་པའི་སྐུ་འཇིག་པ་དམ་ཆོས་སྤོང་བ་སྟེ་ཤི་མ་ཐག་
དམྱལ་བར་ལྟུང་བའི་མཚམས་མེད་ལྔ་དང་སོགས་ཀྱིས་བསྡུས་པ་ཉེ་
བའི་མཚམས་མེད་དང་སྡིག་པ་ཆེན་པོ་རྩ་ལྟུང་བཞི་སྤྱད་པ་རྣམས་
ཀྱང་བླ་མའི་དྲིན་གྱིས་རྫོགས་རིམ་ཐོབ་ནས་སངས་རྒྱས་འགྲུབ་པར་
འགྱུར་ཡང་། དང་བོར་སློབ་དཔོན་ལ་བསྙེན་བཀུར་བྱས་ཏེ་ཐོས་
བསམ་གྱིས་དེ་ཁོ་ན་ཉིད་རྟོགས་ནས་ད་ནི་འདིས་ཅི་ཞིག་བྱ་ཞེས་བླ་མ་
ལ་བརྙས་པར་བྱེད་པ་ནི།་ སྙིང་ནས་སློབ་དཔོན་སྨོད་པ་སྟེ་དེ་དང་
ལྷན་ཅིག་ཏུ་ཟང་ཟིང་གི་ལོངས་སྤྱོད་ཀྱིས་དགའ་བར་བྱེད་པས་ཀྱང་
མི་འགྲུབ་ན་དེས་མི་འགྲུབ་པ་སྨོས་ཅི་དགོས། ཞེས་ཆོས་སྤོང་དང་
མཚམས་མེད་ལས་ཀྱང་སྡིག་ཆེ་བར་གསུངས་སོ། །དེས་ན་ཉེས་སྤྱོད་
，



-
བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 25
དེ་དག་ནི་དངོས་གྲུབ་ཐམས་ཅད་འཕྲོག་ཅིང་ངན་འགྲོ་ཤིན་ཏུ་ཉམ་
ང་བའི་སྡུག་བསྔལ་གྱི་རྩ་བར་ རྒྱུད་སྡེ་ལས་ཡང་ཡང་ནན་ཆེ་བར་་་
གསུངས་པས་གནས་འདི་ལ་ནི་ཤིན་ཏུ་གཟབ་པར་བྱའོ། །འདི་ཡང་
ལས་འབྲས་སྤྱི་རྒྱུན་དུ་བསྒོམ་པ་དང་ཁྱད་པར་དུ་བླ་མ་ལ་བརྙས་སྨོད་
དང་ཐུགས་དཀྲུགས་པའི་ཁ་ན་མ་ཐོ་བའི་འབྲས་བུ་གསུངས་པ་རྣམས་
ཀྱི་དོན་ལ་བསམས་ནས་ཉེས་དམིགས་ལ་ཤིན་ཏུ་སྐྲག་པ་དང་དེ་ཡང་
རྒྱུ་དེ་དག་ལས་འབྱུང་བ་ལ་ངེས་པ་བརྟན་པོ་རྙེད་པ་ལ་རག་ལས་ཏེ་དེ་
གཉིས་ཚིག་ཙམ་དུ་སོང་ན་ཉེས་སྤྱོད་དེ་དག་ལ་འཛེམ་པ་ཡང་ཚིག་
ཙམ་དུ་འགྲོ་བའི་ཕྱིར་རོ། །བླ་མ་ལ་བརྙས་པ་ལ་སོགས་པའི་ལྟུང་བ་
རྣམས་ལ་ཇི་མི་སྙམ་པར་འཇུག་ཅིང་བསྲུང་སྡོམ་ཡལ་བར་དོར་ནས་
ལམ་བསྒོམ་པ་སྐད་བྱས་ཀྱང་ངན་འགྲོའི་སྒོ་འབྱེད་པར་གསུངས་པས་
ཁས་བླངས་པའི་དམ་ཚིག་དང་སྡོམ་པ་བསྲུང་བ་ཉིད་གཞིར་བཞག་
ནས་ལམ་བསྒོམ་པ་དགོས་ཏེ། རྡོ་རྗེ་སྙིང་བོ་རྒྱུན་གྱི་ལེའུ་བཅུ་བཞི་
བ་ལས། གང་གིས་སློབ་དཔོན་ཡང་དག་སྨད། །དེ་ཡིས་རྒྱུད་ཀུན་སྒྲུབ་
པའི་མཆོག། གཉིད་དང་འདུ་འཛི་རྣམ་སྤངས་ཏེ། །བསྐལ་བ་སྟོང་
དུ་ལེགས་བསྒྲུབས་ཀྱང་། །དམྱལ་སོགས་སྒྲུབ་པར་བྱེད་པའོ། །ཞེས་
དང་། བདེ་མཆོག་རྩ་རྒྱུད་ཀྱི་ལེའུ་དང་བོ་ལས་ཀྱང་། ཤིན་ཏུ་
མཉམ་བཞག་སྒྲུབ་པ་པོས། །རྟག་ཏུ་དམ་ཚིག་བསྐྱང་བར་བྱ། །དམ་
ཚིག་ཉམས་པས་དཀྱིལ་འཁོར་དུ། །དབང་བསྐུར་དངོས་གྲུབ་ཐོབ་མི་
འགྱུར། །ཞེས་གསུངས་སོ། །



26
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཞི་བ་དོན་བསྡུ་བ་ནི། དེ་བས་འབད་པ་ཐམས་ཅད་་་་་་
ཀྱིས། །རྡོ་རྗེ་སློབ་དཔོན་བློ་གྲོས་ཆེ། །དགེ་བ་རབ་ཏུ་མི་སྤྱོམས་པ། །
ནམ་ཡང་སྨད་པར་མི་བྱའོ། །ཞེས་སོ། །སློབ་དཔོན་ལ་སྨད་པའི་ཉེས་
དམིགས་ཤིན་ཏུ་ཆེ་བ་དེ་བས་ན་ནུས་པ་ཅི་ཡོད་ཐམས་ཅད་ཀྱིས་་
འབད་ནས་རྡོ་རྗེ་སློབ་དཔོན་བློ་གྲོས་ཏེ་མཁྱེན་པ་ཆེ་བ་དང་དགེ་བ་
ཆེན་པོ་ཡང་མི་སྤྱོམས་ པར་སྦེད་པ་ལ་དུས་ནམ་ཡང་སྨད་པར་མི་་
བྱའོ། །ཞེས་སློབ་མ་སྤྱི་དང་ཁྱད་པར་དུ་ཆོས་ཤིན་ཏུ་ཟབ་པ་རྣམས་
གང་བྱུང་བྱུང་ལ་ཞུ་བ་ལ་བརྩོན་ཞིང་གཅིག་ལ་ཡང་བཤེས་གཉེན་
བསྟེན་ཚུལ་མི་ཕྱེད་པ་རྣམས་ལ་ཐུགས་བརྩེ་བས་འདོམས་པའོ། །དེ་
ལྟར་རང་གི་སློབ་དཔོན་ལ་མི་སྨོད་པ་ཙམ་དུ་མ་ཟད་གཞན་སྨོད་པ་
གྲོགས་སུ་བྱས་ནའང་སྔར་བཤད་པ་ལྟར་རང་གི་དངོས་གྲུབ་ཀྱི་གེགས་
ཆེན་པོར་འགྱུར་བས་རྣམ་པ་ཐམས་ཅད་དུ་སྤང་བར་བྱ་སྟེ། ། སྒྱུ་
འཕྲུལ་དྲ་བའི་རིམ་པར་ཕྱེ་བ་དང་བོ་ལས། སློབ་དཔོན་སྨོད་པར་
བྱེད་པ་དག། རྨི་ལམ་དུ་ཡང་མཐོང་མི་བྱ། །སློབ་དཔོན་སྨོད་པ་གང་
ཡིན་དེ། ། བགེགས་དང་ལོག་འདྲེན་རྣམས་ཀྱིས་བཟུང༌། ། ངན་པ་
གཏུམ་པོའི་ལས་བྱེད་པ། །མཁས་པས་རྟག་ཏུ་སྤང་བར་བྱ། ། ཞེས་
སོ། །
གཉིས་པ་གུས་པ་ཇི་ལྟར་བསྒྲུབ་པ་ལ་བརྒྱད། ཡོན་དབུལ་བ།
སངས་རྒྱས་སུ་བལྟ་བ། བཀའ་བསྒྲུབ་པ། བླ་མའི་རྫས་དང་་་་
འཁོར་ལ་ཇི་ལྟར་བྱ་བ། འཕྲལ་གྱི་ཀུན་སྤྱོད་དག་པར་བྱ་བ། ལུས་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 27།
ངག་གིས་བསྙེན་བཀུར་བའི་ཁྱད་པར། ང་རྒྱལ་སྤང་བ། རང་དབང་
དུ་མི་འཇུག་པའོ། །དང་བོ་ལ་བཞི། མ་གུས་པའི་དག་བྱེད་དུ་ཡོན་
དབུལ་བ། ཡོངས་སུ་བཟུང་བ་ཐམས་ཅད་འབུལ་བའི་ཚུལ། དེ་
ལྟར་བྱེད་པའི་འཐད་པ།། རྒྱུན་གྱི་དམ་ཚིག་གསུམ་བསྲུང་ཚུལ་་་
ལོ། །དང་བོ་ནི། །བླ་མ་ལ་ནི་གུས་བཅས་ཡོན། །རྗེས་མཐུན་ཁྱོད་
ཀྱིས་སྦྱིན་པར་བྱ། །དེས་ནི་རིམས་སོགས་གནོད་པ་རྣམས། ། ཕྱིར་
ཞིང་འབྱུང་བར་མི་འགྱུར་རོ། །ཞེས་གསུངས་ཏེ། གལ་ཏེ་བག་མེད་
པས་བླ་མ་ལ་བརྙས་ན་བླ་མ་དེ་ལ་ནི་ཤིན་ཏུ་གུས་པ་དང་བཅས་པས་
ཞལ་ཟས་བསྟབས་ལ་རྗེས་སུ་མཐུན་པ་སྟེ་གང་ཡིད་དུ་འོང་བའི་ཡོན་
དེ་དང་དེ་ཁྱོད་ཀྱིས་དབུལ་བར་བྱའོ། །དེ་ལྟར་བྱས་པ་དེས་ནི་སྔར་
བཤད་པའི་རིམས་ལ་སོགས་པའི་གནོད་པ་རྣམས་ཕྱིར་ཞིང་སྟེ་སླར་
ཡང་འབྱུང་བར་མི་འགྱུར་རོ། །འདི་དཔལ་མཆོག་འགྲེལ་ཆེན་དང་
བཞི་བརྒྱ་ལྔ་བཅུ་བའི་འགྲེལ་བར་བླ་མ་ལ་བརྙས་པ་སླར་གསོ་བའི་
ཐབས་སུ་བཤད་དོ། །
གཉིས་པ་ནི། རང་གི་དམ་ཚིག་སློབ་དཔོན་ནི། །སྦྱིན་མིན་
བུ་དང་ཆུང་མ་དང་། །རང་སྲོག་གིས་རྟག་བསྟེན་པ་ན། ། ལོངས་
སྤྱོད་གཡོ་བས་སྨོས་ཅི་དགོས། །ཞེས་གསུངས་ཏེ། རང་གི་དམ་ཚིག་
སློབ་དཔོན་ནི་སྔ་མ་ཁ་ཅིག་རང་ལ་དམ་ཚིག་སྦྱིན་པ་དང་ཁ་ཅིག་རང་
གི་ དམ་ ཚིག་ བསྲུང་ བའི་ ཡུལ་ གྱི་ སློབ་ དཔོན་ ཞེས་ འཆད་ ཀྱང་།
དཔལ་མཆོག་འགྲེལ་ཆེན་ལས། རྟག་ཏུ་རང་གི་དམ་ཚིག་བསྲུང་



28 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཞེས་བྱ་བ་ནི་རང་གི་ལྷག་པའི་ལྷའི་སྐུ་གསུང་ཐུགས་ཀྱི་རྡོ་རྗེ་ནི་རང་གི་
དམ་ཚིག་ སྟེ། ཞེས་གསུངས་ལ་ ཤཱནྟི་བས་ཀྱང་རང་གི་ལྷའི་རྣལ་
འབྱོར་ལ་བཤད་པས་རང་གི་ལྷག་པའི་ལྷའི་སྐུ་གསུང་ཐུགས་དང་
དབྱེར་མི་ཕྱེད་པར་བལྟ་བར་བྱ་བའི་སློབ་དཔོན་ནི་རང་གི་དམ་ཚིག་
གི་སློབ་དཔོན་ནོ། ། དེ་ནི་སྦྱིན་མིན་ཏེ་སྦྱིན་པར་དཀའ་བའི་བུ་དང་
ཆུང་མ་དང་རང་གི་སྲོག་ཡོན་དུ་ཕུལ་བས་ཀྱང་མཉེས་པར་བྱ་དགོས་
ན་ཕྱིའི་ལོངས་སྤྱོད་གཡོ་བ་སྟེ་མི་རྟག་པའི་ཟང་ཟིང་གི་རྫས་ཀྱིས་་
མཉེས་པར་བྱ་བ་སྨོས་ཅི་ཞིག་དགོས། དེ་ལྟར་ཡང་སཾ་བྷུ་ཊ་་་
བརྟག་པ་གཉིས་པའི་རབ་བྱེད་དང་བོ་ལས། རང་གི་ཆུང་མ་བུ་མོ་
དང་། ། བྲན་ཕོ་བྲན་མོ་སྲིང་མོ་ཉིད། ། ཕྱག་འཚལ་ནས་ནི་དབུལ་
བར་བྱ། །བདག་གི་དངོས་པོ་ཐམས་ཅད་ཀྱིས། །བློ་དང་ལྡན་པས་བླ་
མར་དབུལ། ། དེ་རིང་ཚུན་ཆད་བདག་བྲན་དུ། །ཁྱོད་ལ་བདག་ནི་
འབུལ་ལགས་ཞེས། ། དེ་ལྟར་ཞུ་བ་བྱས་གྱུར་པས། །ཞེས་གསུངས་
སོ། །
གསུམ་པ་ནི། འོ་ན་རང་ཉིད་བྲན་དུ་དབུལ་བ་ཚུན་ཆད་ཀྱིས་
མཉེས་པར་བྱ་དགོས་པའི་རྒྱུ་མཚན་ཅི་ཡིན་སྙམ་ན། གང་ཕྱིར་
བསྐལ་བ་བྱེ་བ་ནི། །གྲངས་མེད་པར་ཡང་རྙེད་དཀའ་བའི། །སངས་
རྒྱས་ཉིད་ཀྱང་བརྩོན་ལྡན་ལ། །ཚེ་འདི་ཉིད་ལ་སྟེར་བར་བྱེད། །ཅེས་
གསུངས་ཏེ། གང་གི་ཕྱིར་གཞན་གྱིས་བསྐལ་བ་བྱེ་བ་གྲངས་མེད་
པས་ཀྱང་རྙེད་པར་དཀའ་བའི་སངས་རྒྱས་ཀྱི་གོ་འཕང་རྡོ་རྗེ་ཐེག་པ་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 29
འདིར་ཚེ་འདི་ཉིད་ལ་སྟེར་བར་བྱེད་པ་དེའི་ཕྱིར་དེ་ལྟར་མཉེས་པར་
བྱ་དགོས་སོ། ། སུ་ལ་ཞེ་ན། ། བརྩོན་འགྲུས་དང་རྩོལ་བ་ ཤིན་ཏུ་་
འབར་བ་དང་ལྡན་པའི་གདུལ་བྱ་མཆོག་རྣམས་ལ་སྟེར་བར་བྱེད་དེ་
བརྩོན་པ་མེད་པས་བྱང་ཆུབ་པར་མ་གྱུར་པ་ནི་སློབ་མ་ཉིད་ཀྱི་ཉེས་
པའོ། །ཀྱང་ཞེས་པས་ཐུན་མོང་གི་དངོས་གྲུབ་རྣམས་ཚེ་འདི་ལ་སྟེར་
བར་མ་ཟད་ཅེས་པའི་དོན་ནོ། །
བཞི་བ་ནི། རྟག་ཏུ་རང་གི་དམ་ཚིག་བསྲུང་། །རྟག་ཏུ་དེ་
བཞིན་གཤེགས་པ་མཆོད། །རྟག་ཏུ་བླ་མ་ལ་ཡང་དབུལ། །འདི་ནི་
སངས་རྒྱས་ཀུན་དང་འདྲ། །མི་ཟད་དེ་ཉིད་འདོད་པ་ཡིས། །ཅུང་
ཟད་ཡིད་འོང་གང་དང་གང་། །ཤིན་ཏུ་ཁྱད་པར་གྱུར་པ་ཉིད། །དེ་
དང་དེ་ནི་བླ་མར་དབུལ། །དེ་བྱིན་སངས་རྒྱས་ཐམས་ཅད་ལ། །རྟག་
ཏུ་བྱིན་པ་ཉིད་དུ་འགྱུར། །དེ་བྱིན་བསོད་ནམས་ཚོགས་ཡིན་ཏེ། །
ཚོགས་ལས་དངོས་གྲུབ་མཆོག་ཏུ་འགྱུར། །ཞེས་གསུངས་སོ། །རང་
གི་ལྷག་པའི་ལྷའི་སྐུ་གསུང་ཐུགས་ཀྱི་རྣལ་འབྱོར་ནི་དམ་ཚིག་སྟེ་དེ་
རྟག་ཏུ་བསྲུང་བར་བྱའོ། །རྟག་ཏུ་ཞེས་བྱ་བ་མི་ཟད་པའི་དགེ་བ་དང་
བསྲུང་བའི་དོན་སྡོམ་པ་ལ་གནས་ཤིང་མི་གཡོ་བ་ལ་ཤཱནྟི་བས་བཤད་
དོ། །རྟག་ཏུ་རྡོ་རྗེ་སེམས་དཔའ་ལ་སོགས་པའི་དེ་བཞིན་གཤེགས་པ་
རྣམས་ལ་ཚོགས་ཡོངས་སུ་རྫོགས་པར་བྱ་བའི་ཕྱིར་ཕྱི་ནང་གི་མཆོད་
པ་རྣམས་ཀྱིས་ནམ་མཁའ་ཁྱབ་པར་བྱས་ལ་མཆོད་པར་བྱའོ། །དེ་
བཞིན་དུ་རྟག་ཏུ་བླ་མ་ལ་ཡོན་དབུལ་བར་བྱ་སྟེ་འདི་ནི་ཚོགས་བསག་
༤



30 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའི་ཞིང་དུ་སངས་རྒྱས་ཀུན་དང་འདྲ་བའི་ཕྱིར་རོ། །ཡང་ཞེས་པས་
དེ་བཞིན་གཤེགས་པ་རྣམས་མཆོད་པའི་མཆོད་པས་ཀྱང་མཆོད་པར་
བྱ་བ་སྡུད་དེ་མདོར་ན་སྔར་བཤད་པ་ལྟར་མཎྜལ་དང་ཕྱི་ནང་གི་་
མཆོད་པ་ཐམས་ཅད་དང་ཟང་ཟིང་གི་གཏོང་བ་རྣམས་ཀྱིས་རྒྱུན་དུ་
མཆོད་པར་བྱའོ། །རྡོ་རྗེ་སྙིང་བོ་རྒྱན་གྱི་ལེའུ་བཞི་བ་ལས་ཀྱང་། བློ་
ལྡན་རྡོ་རྗེ་སློབ་མ་ཡིས། །ཅི་སྟེ་བདེ་བ་ཀུན་འདོད་ན། །དད་མོས་
སེམས་ཀྱིས་དབུལ་བར་བྱ། །ཡིད་ལ་གང་བསམས་མ་ཕུལ་ལམ། །
ཁས་བླངས་དེ་ནི་མ་ཕུལ་ན། །ཡི་དྭགས་དམྱལ་བ་རྣམ་གཉིས་སུ། །
ངེས་པར་སྐྱེ་སྟེ་བརླག་པར་འགྱུར། །ཞེས་གསུངས་སོ། །མི་ཟད་པའི་
དེ་ཉིད་ནི་གང་ཐོབ་ན་ནམ་མཁའ་ཇི་སྲིད་པར་ཟད་པ་མེད་པའི་གོ་
འཕང་ཆོས་ཀྱི་སྐུའོ། །དེ་འདོད་པའི་སློབ་མ་ཡིས་རང་ལ་ཆེས་ཡིད་དུ་
འོང་བ་ཅུང་ཟད་ནས་ཤིན་ཏུ་ཁྱད་པར་དུ་གྱུར་པའི་བར་གྱི་ཡོན་གང་
དང་གང་ཡིན་པ་དེ་དང་དེ་རྣམས་བླ་མ་ལ་དབུལ་ཞིང་བླ་མས་ཀྱང་
སློབ་མའི་སྲེད་པ་བཟློག་པའི་ཕྱིར་དུ་བླང་བར་བྱ་སྟེ། སཾ་བྷུ་ཊའི་
བརྟག་པ་གཉིས་པའི་རབ་བྱེད་དང་བོ་ལས། གང་དང་གང་ཞིག་
སྡུག་པའི་རྫས།རེ་བ་མེད་པའི་སེམས་ཀྱིས་ནི། །དེ་དང་དེ་ཉིད་བླ་མར་
དབུལ། །བླ་མའང་སྙིང་རྗེ་ལྡན་པས་ནི། ། སློབ་མའི་ཞེན་པ་བཟློག་
པའི་ཕྱིར། ། དེ་ལ་ཕན་པའི་བསམ་ པས་གཟུང་། ། ཞེས་གསུངས་་་་
སོ། ། དེ་ལྟར་བྱས་པའི་ཕན་ཡོན་ནི་བླ་མ་དེ་ལ་རྟག་ཏུ་བྱིན་པས་ནི་
སངས་རྒྱས་ཐམས་ཅད་ལ་རྟག་ཏུ་བྱིན་པ་དང་འདྲ་བའི་བསོད་ནམས་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་།
31
ཀྱི་ཚོགས་རྫོགས་པར་འགྱུར་ལ་ཚོགས་མང་དུ་བསགས་པ་དེ་ལས་ནི་
དངོས་གྲུབ་ཀྱི་མཆོག་སངས་རྒྱས་མྱུར་དུ་འཐོབ་ན་དངོས་གྲུབ་གཞན་
ལྟ་ཅི་སྨོས། འདིས་ནི་སྒྲུབ་པ་བོ་ལ་དངོས་གྲུབ་འགྲུབ་པ་ནི་རྒྱུ་མེད་
དང་མི་མཐུན་པའི་རྒྱུ་ལས་མི་འབྱུང་བས་རྗེས་སུ་མཐུན་པའི་རྒྱུ་ལ་
རག་ལས་ལ་དེ་ཡང་ཚོགས་མང་དུ་གསོག་པ་ཉིད་ཡིན་ཞིང་ཚོགས་
ཀྱང་བླ་མ་ལ་བརྟེན་ནས་བདེ་བླག་ཏུ་རྫོགས་པར་འགྱུར་པས་རྡོ་རྗེ་
སློབ་དཔོན་ཉིད་ཚོགས་གསོག་པའི་ཞིང་མཆོག་ ཏུ་བསྟན་པ་ཡིན་་་་
ནོ། ། རིམ་ ལྔའི་ བདག་ བྱིན་ གྱིས་ བརླབ་ པའི་ རིམ་ པ་ ལས་ ཀྱང་།
མཆོད་པ་ཐམས་ཅད་རྣམ་སྤངས་ནས། ། བླ་མ་ལ་མཆོད་ཡང་དག་
བརྩམ། །དེ་མཉེས་པས་ནི་ཀུན་མཁྱེན་པའི། །ཡེ་ཤེས་མཆོག་ནི་ཐོབ་
པར་འགྱུར། །བླ་མེད་བྱེད་པ་སློབ་དཔོན་གྱི། །རྡོ་རྗེ་སེམས་དཔའ་
མཆོད་བྱས་པས། །དེ་ཡིས་བསོད་ནམས་མ་བྱས་ཅི། །དཀའ་ཐུབ་མ་
བསྟེན་གང་ཞིག་ཡོད། །ཅེས་གསུངས་སོ། །དེ་བས་འབད་པ་ཐམས་
ཅད་ཀྱིས། ། ཞེས་པ་ནས། ཚོགས་ལས་དངོས་གྲུབ་མཆོག་ཏུ་་་་
འགྱུར། ། ཞེས་ པའི་བར་གྱི་ཚིགས་བཅད་དྲུག་པོ་མ་གཏོགས་ པ་་་་
རྣམས་ནི་དཔལ་མཆོག་དང་བོའི་དུམ་བུ་གཉིས་པ་ནས་འབྱུང་བ་
བསྡུས་ པ་ སྟེ་ཚིགས་བཅད་དང་བོ་དང་ལྔ་བ་ནི་གུར་གྱི་ལེའུ་བཅུ་་
གསུམ་པ་ལས་ཀྱང་འབྱུང་ངོ༌། །
གཉིས་པ་སངས་རྒྱས་སུ་བལྟ་བ་ལ་གཉིས། དངོས་ཀྱི་དོན་
དང༌། ། གྲིབ་མ་སོགས་ལའང་མ་གུས་པ་དགག་པའོ། །དང་བོ་ནི།



-
-
-
32 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དེ་བས་སློབ་མ་སྙིང་རྗེ་གཏོང་། ། ཚུལ་ཁྲིམས་བཟོད་པའི་ཡོན་ཏན་
ལྡན། ། སློབ་དཔོན་དང་ནི་རྡོ་རྗེ་འཛིན། ། ཐ་དད་པར་ནི་མི་བརྟག་
གོ།ཞེས་གསུངས་ཏེ། བླ་མ་དེ་ཉིད་ཚོགས་གསོག་པའི་ཞིང་དུ་སངས་
རྒྱས་ཀུན་དང་མཉམ་པ་དེ་བས་ན་སློབ་མ་དམ་པ་རྣམས་ཀྱིས་རྡོ་རྗེ་
སློབ་དཔོན་དང་ རྡོ་རྗེ་འཛིན་པ་རྡོ་རྗེ་འཆང་གཉིས་ ཐ་དད་དུ་མི་་
བརྟག་པར་དེ་ཉིད་རྡོ་རྗེ་འཆང་དུ་མོས་པར་བྱའོ། ། སློབ་མ་དམ་པ་ནི་
ཐེག་ཆེན་གྱི་རྩ་བ་སྙིང་རྗེ་དང་ལུས་དང་ལོངས་སྤྱོད་དང་དགེ་བ་
རྣམས་ལ་རང་དོན་གྱི་ཀུན་འཛིན་དོར་ནས་སེམས་ཅན་ལ་བསྔོ་བའི་
གཏོང་བ་དང་ཁས་བླངས་པའི་སྡོམ་པ་ཡོངས་སུ་དག་པའི་ཚུལ་ཁྲིམས་
དང་སེམས་ཅན་གྱི་ལོག་སྒྲུབ་དཀའ་སྤྱད་ལ་མི་སྐྱོ་བའི་བཟོད་པའི་
ཡོན་ཏན་རྣམས་དང་ལྡན་པའོ། །བླ་མ་ལ་སངས་རྒྱས་སུ་བལྟ་བ་འདི་
ནི་རྒྱུད་སྡེ་དུ་མ་ལས་གསུངས་ཏེ། དཔལ་གསང་བ་འདུས་པའི་ལེའུ་
བཅུ་བདུན་པ་ལས། བཅོམ་ལྡན་འདས་དེ་བཞིན་གཤེགས་པ་་་་
ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་གསང་བ་གསང་བ་
འདུས་པས་མངོན་པར་དབང་བསྐུར་བའི་སློབ་དཔོན་ལ་དེ་བཞིན་
གཤེགས་པ་ཐམས་ཅད་དང་བྱང་ཆུབ་སེམས་དཔའ་ཐམས་ཅད་ཀྱིས་
ཇི་ལྟར་བལྟ་བར་བགྱི། རིགས་ཀྱི་བུ་དེ་བཞིན་གཤེགས་པ་ཐམས་
ཅད་དང་བྱང་ཆུབ་སེམས་དཔའ་རྣམས་ཀྱིས་བྱང་ཆུབ་ཀྱི་སེམས་རྡོ་རྗེ་
བཞིན་དུ་བལྟ་བར་བགྱིའོ། ། དེ་ཅིའི་ཕྱིར་ཞེ་ན། སློབ་དཔོན་ནི་
བྱང་ཆུབ་ཀྱི་སེམས་དང་མཉམ་ཞིང་རྣམ་ པ་གཉིས་སུ་དབྱེར་མེད་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། ་ 33
དོ། །ཞེས་གསུངས་པའི་འདུས་པའི་དབང་བསྐུར་བས་ནི་རྒྱུད་གཞན་
གྱི་དབང་བསྐུར་བ་ཡང་མཚོན་ལ་དབང་བསྐུར་བས་ནི་རྡོ་རྗེ་སློབ་
དཔོན་གཞན་ཡང་མཚོན་ནོ། །བྱང་ཆུབ་ཀྱི་སེམས་རྡོ་རྗེ་ནི་རྡོ་རྗེ་་
འཆང་གི་མཚན་གྱི་རྣམ་ གྲངས་ སོ། ། ཙི་ལུ་བའི་གསང་འདུས་ཀྱི་་་
འགྲེལ་བ་ལས། རྣམ་པ་གཉིས་སུ་དབྱེར་མ་མཆིས་སོ། །ཞེས་པ་ནི་བྱང་
ཆུབ་ཀྱི་སེམས་རྡོ་རྗེའི་ཆོས་ཀྱི་སྐུ་ལས་ལོངས་སྤྱོད་རྫོགས་པ་འབྱུང་
ཞིང་དེ་ཉིད་ཀྱི་སྤྲུལ་བའི་གཟུགས་རྣམ་པར་གནས་པ་མཐོང་བའི་ལམ་
དུ་མི་འགྱུར་བའི་དུས་སུ་དེའི་ལུས་ལ་རྣམ་པར་གནས་ནས་གཞན་གྱི་
ལས་ཀྱི་སྒྲིབ་པ་ལ་སོགས་སྦྱོང་བར་བྱེད་པས་ནའོ། །ཞེས་སངས་རྒྱས་
དངོས་སུ་མཐོང་མི་ནུས་པ་ད་ལྟ་འདྲ་བའི་དུས་སུ་སངས་རྒྱས་རྣམས་
རྡོ་རྗེ་སློབ་དཔོན་གྱི་ལུས་ལ་བཞུགས་ནས་སེམས་ཅན་གྱི་དོན་མཛད་
པར་གསུངས་སོ། ། སངས་རྒྱས་དང་དབྱེར་མེད་པར་ལྟ་བའི་དགོས་
པ་ནི་རྡོ་རྗེ་འཆང་དང་བླ་མ་ལ་དད་པ་མཉམ་པར་བྱ་བ་དང་རྡོ་རྗེ་
འཆང་གི་ང་རྒྱལ་བརྟན་པར་བྱ་བ་དང་ཚེགས་ཆུང་ངུས་ཚོགས་་་་་
བསགས་པས་མྱུར་དུ་འགྲུབ་པའི་དོན་དུ་ཡིན་པར་ཤཱནྟི་བས་གསང་
འདུས་ཀྱི་འགྲེལ་བར་གསུངས་སོ། །རྡོ་རྗེ་འཆང་ཉིད་སེམས་ཅན་ལ་
ཕན་པའི་ཆེད་དུ་ཐ་མལ་བར་སྤྲུལ་ནས་སློབ་དཔོན་གྱི་གཟུགས་འཛིན་
པར་གུར་གྱི་ལེའུ་བཅོ་ལྔ་བ་ལས་གསུངས་ཏེ་ཇི་སྐད་དུ། གང་ཉིད་
རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་གཟུགས་སུ་འཛིན། །
སེམས་ཅན་ཕན་གདགས་དམིགས་ནས་ནི། ། ཐ་མལ་བ་ཡི་གཟུགས་



34 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སུ་གནས་། །ཞེས་སོ། །བླ་མ་ལ་རིགས་ལྔའི་སངས་རྒྱས་སུ་བལྟ་ཞིང་
ཡོན་ཏན་སེམས་པའི་བློ་རྒྱས་པར་བྱེད་པ་དང་སྐྱོན་རྟོག་པའི་བློ་ལ་
སྡོམ་སེམས་མང་དུ་བྱ་སྟེ། ཡོན་ཏན་གང་ཡོད་ཀྱི་ངོས་ནས་བརྟགས་
ན་རང་ལ་དངོས་གྲུབ་རྒྱས་པའི་རྒྱུ་བྱེད་ལ་སྐྱོན་ཅུང་ཟད་རེ་ཡོད་པའི་
ངོས་ནས་བརྟགས་ན་གདོན་མི་ཟ་བར་དངོས་གྲུབ་ཀྱི་གེགས་སུ་འགྱུར་
བའི་ཕྱིར་རོ། ། དེ་ལྟར་ཡང་རྡོ་རྗེ་སྙིང་བོ་རྒྱུན་གྱི་ལེའུ་བཅུ་བཞི་བ་
ལས། རྟག་ཏུ་བླ་མ་ལ་གུས་པའི། ། སློབ་མས་བླ་མ་འདི་ལྟར་་་་་
བལྟ། ། བླ་མ་སངས་རྒྱས་ཀུན་དང་མཉམ། །དེ་ཉིད་རྟག་ཏུ་རྡོ་རྗེ་
འཆང་། །དེ་བཞིན་གཤེགས་པ་རིན་ཆེན་འབྱུང་། །དེ་ནི་ཡེ་ཤེས་རྒྱུ་
མཚོ་ཆེ། །ཡིད་བཞིན་ནོར་བུ་རིན་ཆེན་སྦྱིན། །དེ་ཡི་ཡོན་ཏན་ཐམས་
ཅད་གཟུང་། ། སྐྱོན་ཀུན་སེམས་ཀྱིས་ཀྱང་མི་བསམ། ། ཡོན་ཏན་་་་
གཟུང་ན་དངོས་གྲུབ་འཐོབ། ། སྐྱོན་གྱིས་དངོས་གྲུབ་ཉམས་པར་
བྱེད། །ཅེས་གསུངས་ཏེ་སྒྱུ་འཕྲུལ་དྲ་བར་ཡང་དེ་བཞིན་དུ་གསུངས་
སོ། །ཆེད་དུ་བྱས་ནས་སྐྱོན་རྟོག་པའི་བློ་ལ་སྡོམ་སེམས་མང་དུ་བསྟེན་
ཞིང་དེ་ལས་འདས་ན་བཤགས་བསྡམ་བྱེད་པ་དང་ཡོན་ཏན་གང་
མཐོང་བའི་ཕྱོགས་བློས་ཡང་ཡང་འཛིན་པ་འདི་ནི་བླ་མ་ལ་དམིགས་
པའི་དད་པ་སྤྱོད་ཐབས་ཟབ་མོའོ། །བླ་མའི་སྐུ་ལ་ཡོན་ཏན་གྱི་རང་
བཞིན་དུ་བལྟ་ཚུལ་ཁྱད་པར་ཅན་ནི་རྡོ་རྗེ་མཁའ་འགྲོའི་སོ་གཉིས་པ་
ལས། སངས་རྒྱས་ ཀུན་ གྱི་རང་བཞིན་སྐུ། ། ཡན་ལག་བྱང་ཆུབ་
སེམས་དཔའ་སྟེ། ། བ་སྤུ་རྣམས་ནི་དགྲ་བཅོམ་ཉིད། །སྤྱི་གཙུག་
༥༥



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་།
35.
--
རིགས་ལྔའི་སངས་རྒྱས་ཏེ། །འཇིག་རྟེན་པ་ནི་ཞབས་ཀྱི་གདན། །
འོད་ཟེར་གནོད་སྦྱིན་གསང་ལ་སོགས། ། དེ་ལྟར་ཡོན་ཏན་རང་་་་་
བཞིན་ལུས། ། རྣལ་འབྱོར་ཅན་གྱིས་རྟག་ཏུ་བལྟ། ། ཞེས་གསུངས་
ཤིང་གདན་བཞིའི་གསང་གདན་གྱི་རབ་བྱེད་དང་བོ་ལས་ཀྱང་དེ་དང་
འདྲ་བར་གསུངས་སོ། །དེ་ལ་སངས་རྒྱས་ཀུན་ནི་རྡོ་རྗེ་འཆང་སྟེ་བླ་
མའི་སྐུ་ནི་དེར་བལྟའོ། །མིག་དང་ཡན་ལག་རྣམས་སའི་སྙིང་བོ་ལ་
སོགས་པར་བལྟའོ། །བ་སྤུ་རྣམས་དགྲ་བཅོམ་པ་བྱེ་བ་འབུམ་ཕྲག་གི་
རང་བཞིན་ནོ། ། གདན་བཞི་ལས། དབུ་རྒྱན་རིགས་ནི་ལྔ་ཉིད་
དེ། ། ཞེས་གསུངས་ཤིང་འགྲེལ་བ་རྣམས་སུ་ཡང་དེ་ལྟར་བཀྲལ་བས་
རིགས་ལྔ་ནི་དབུ་རྒྱན་ནོ། ། ཚངས་པ་དང་ལྷ་ཆེན་པོ་ལ་སོགས་པའི་
འཇིག་རྟེན་པ་རྣམས་ནི་ཞབས་འོག་གི་གདན་ནོ། ། གནོད་སྦྱིན་ནི་
ཡོངས་སུ་གྲགས་པ་དང་གསང་བ་དྲི་ཟ་དང་སོགས་ཀྱི་སྒྲས་འབྱུང་བོ་
ལ་སོགས་པ་གཟུང་ངོ༌། །ཞེས་གདན་བཞིའི་འགྲེལ་བར་བྷ་བ་བྷ་དྲས་
བཤད་དོ། ། སློབ་དཔོན་གྱི་གསང་བའི་རིས་ གནོད་སྦྱིན་ལ་སོགས་
པའི་ རང་བཞིན་ནོ་ཞེས་དྲན་པ་ཡེ་ཤེས་གྲགས་པས་གདན་བཞིའི་
འགྲེལ་བར་བཤད་ལ་རྒྱུད་ཚིག་ལ་བལྟས་ན་བླ་མའི་སྐུའི་འོད་ཟེར་
རྣམས་གསང་བ་གནོད་སྦྱིན་ལ་ སོགས་པའི་ རང་བཞིན་དུ་ལྟ་བ་་་
འདྲའོ། །འདི་ནི་བླ་མའི་རྣལ་འབྱོར་རྒྱུད་སྡེ་ནས་གསུངས་པའི་ཁྱད་
པར་ཅན་ཞིག་གོ།
གཉིས་ པ་ གྲིབ་ མ་ སོགས་ ལའང༌ མ་ གུས་ པ་ དགག་ པ་ ནི།



•
36 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མཆོད་རྟེན་བཤིག་འདྲའི་སྡིག་འཇིགས་ པས། ། གྲིབ་ མའང་འགོམ་
ང་ར་མི་བྱ་ན། ། ལྷམ་དང་སྟན་དང་བཞོན་པ་སོགས། །འགོམ་མི་
བྱ་བ་སྨོས་ཅི་དགོས། །ཞེས་གསུངས་ཏེ། མཆོད་རྟེན་འཇིག་པ་ནི་
ཉེ་བའི་མཚམས་མེད་དུ་གསུངས་ལ་བླ་མའི་གྲིབ་མ་བརྫི་བ་ཡང་དེ་
དང་སྡིག་འདྲ་བས་སྡིག་པ་དེ་ལ་འཇིགས་པས་གྲིབ་མ་ལ་ཡང་འགོམ་་
པར་མི་བྱ་ན་ལྷམ་ལ་སོགས་པ་སྨོས་ཅི་དགོས། སྒྱུ་འཕྲུལ་དྲ་བའི་
རིམ་པར་ཕྱེ་བ་དང་བོ་ལས། “ དེ་ཡི་གྲིབ་མ་མི་འགོམ་སྟེ། ། མཆོད་
རྟེན་བཤིག་དང་འདྲ་བར་གསུངས། །ཞེས་འདི་གཉིས་སྡིག་པ་མཉམ་
པར་གསུངས་པ་ལྟར། རྡོ་རྗེ་སྙིང་བོ་རྒྱུན་དང་རྡོ་རྗེ་མཁའ་འགྲོ་
དང་གདན་བཞི་ལས་ཀྱང་གསུངས་སོ། །དེ་དག་གི་ཉེས་དམིགས་ནི་
གུར་གྱི་ལེའུ་བརྒྱད་པ་ལས། བླ་མའི་གདུགས་དང་གྲིབ་མ་དང༌། །
བཅང་ལྷམ་སྟན་དང་སྔས་རྣམས་ལ། ། རྨོངས་ཆེན་གང་ཞིག་འགོམ་
བྱེད་ན། ། དེས་ནི་མི་རྣམས་སྤུ་གྲིར་ལྷུང་། ། ཞེས་དང་རྡོ་རྗེ་་་
མཁའ་འགྲོའི་སོ་གཉིས་པ་ལས་ཀྱང་། སློབ་དཔོན་གྱི་ནི་མལ་སྟན་
དང༌། ། ལྷམ་དང་གདུགས་དང་ན་བཟའ་སོགས། །ཉེ་བའི་ལོངས་
སྤྱོད་ ཐམས་ ཅད་དང༌། ། གྲིབ་མའང་འགོམ་པར་མི་བྱ་ཞིང༌། ། ཅོ་
འདྲི་བར་ནི་མི་བྱའོ། ། གལ་ཏེ་བྱས་ན་དུས་ཀུན་ཏུ། ། དེ་ནི་ཀུན་ཏུ་
གཟིར་འགྱུར་ཞིང༌། །དོན་ཉམས་དཔལ་ལས་རིང་དུ་འགྱུར། །ཞེས་
སོ། ། མི་འགོམ་དུ་མི་རུང་བ་བྱུང་ན་འདུལ་བ་མདོའི་གནས་མལ་གྱི་
གཞི་ལས། དཀོན་མཆོག་གི་དོན་དུ་ཕྱག་བདར་བྱས་པ་དང་ཞལ་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 37 །
ཞལ་བྱས་པ་དང་དྲི་གཙང་ཁང་དང༌། སྐུ་གཟུགས་དང་། མཆོད་
རྟེན་དང་སྲོག་ཤིང་གི་གྲིབ་མ་ལ་གཙུག་ལག་གི་ཚིགས་སུ་བཅད་པ་
གདོན་ཞིང་འགོམ་མོ། །ཞེས་པའི་རིགས་པ་བསྒྲེ་བར་བྱའོ། །སྔགས་
ཀྱི་ལུགས་ཀྱིས་ཉེས་མེད་དུ་བྱ་ཚུལ་ནི་སྡོམ་པ་བསྒྲག་པའི་བཤད་པར་
འདྲི་བར་འགྱུར་རོ། །
གསུམ་པ་བཀའ་བསྒྲུབ་པ་ནི། བློ་གྲོས་ཆེན་པོས་དགའ་སེམས་
ཀྱིས། །བླ་མའི་བཀའ་ནི་འབུད་དེ་མཉན། ། རིགས་པ་ཡིས་ནི་མི་ནུས་
ན། ། མི་ནུས་དེ་ལ་ཚིག་ གིས་སྦྱང་། ། བླ་མ་ལས་ནི་དངོས་གྲུབ་་་་་
དང༌། །མཐོ་རིས་དང་ནི་བདེ་བ་འཐོབ། །དེ་བས་འབད་པ་ཐམས་
ཅད་ཀྱིས། །བླ་མའི་བཀའ་ལས་འདའ་མི་བྱ། །ཞེས་གསུངས་པའོ། །
བློ་གྲོས་ཆེན་པོ་སྟེ་ཤེས་རབ་ཆེ་བའི་སློབ་མས་རང་གི་བླ་མའི་བཀའ་སྟེ་
བསྒོ་བ་ནི་འབད་པ་ཆེན་པོ་བྱས་ཏེ་མཉན་ཅིང་བསྒྲུབ་པར་བྱའོ། །དེ་
ཡང་མི་འདོད་བཞིན་དུ་མ་ཡིན་པར་ཤིན་ཏུ་དགའ་ཞིང་རངས་པའི་
སེམས་ཀྱིས་བྱའོ། །འོ་ན་བླ་མས་བསྒོ་བ་ཐམས་ཅད་སྒྲུབ་དགོས་སམ་
སྙམ་ན། ཆོས་དང་ལྡན་པའི་བསྒོ་བ་ཡིན་ཡང་རང་གིས་ཇི་ལྟར་
བྱས་ཀྱང་མི་ནུས་པ་ཡིན་ན་མི་ནུས་པའི་བསྒོ་བ་དེ་ལ་མི་ནུས་པའི་རྒྱུ་
མཚན་ལེགས་པར་བརྡ་སྤྲོད་པའི་ཚིག་གིས་ ཤད་སྦྱང་བྱས་ནས་མ་
བསྒྲུབས་ཀྱང་ཉེས་པ་མེད་དོ། ། གལ་ཏེ་བྱ་བ་དེ་རིགས་པ་དང་ལྡན་
པའི་སྒོ་ནས་བསྒྲུབ་པར་ནུས་པ་མིན་པར་མི་རིགས་པ་ཆོས་མི་ལྡན་གྱི་
བསྒོ་བ་ཡིན་ནའང་སྔར་ལྟར་ཤད་སྦྱང་བྱས་ལ་འཇུག་པར་མི་བྱ་སྟེ།
，



38
38 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དཔལ་གསང་བ་ཐམས་ཅད་ཀྱི་སྤྱིའི་ཆོ་ག་སྙིང་བོ་རྒྱན་ལས་འཇམ་
དཔལ་གྲགས་པས། མི་དགེའི་ལས་སྦྱོར་ཚིག་དག་ལ། །གདས་པར་
གསོལ་ཏེ་བཏང་སྙོམས་གཞག། ཅེས་གསུངས་སོ། །འདུལ་བ་མདོ་
ལས་ཀྱང་། ཆོས་མ་ཡིན་པ་སྨྲ་ན་བཟློག་པར་བྱའོ། །ཞེས་གསུངས་
པ་དང༌། དཀོན་མཆོག་སྤྲིན་ལས་ཀྱང་། དགེ་བའི་ཆོས་ལ་དེ་དང་
མཐུན་པར་སྤྱོད་ལ་མི་དགེ་བ་ལ་མི་མཐུན་པར་སྤྱོད་དོ། ། ཞེས་་་་་
གསུངས་པས་སྡོམ་པ་གསུམ་གྱི་བཅས་པ་དང་འགལ་བ་ལ་སོགས་པ་
བྱ་བ་མ་ཡིན་པ་ལ་ནན་གྱིས་བསྐུལ་ན་དེ་ལ་ནི་འཇུག་པར་མི་བྱེད་དེ་
འོན་ཀྱང་དེ་རྒྱུ་མཚན་དུ་བྱས་ནས་མ་དད་པ་དང་སྐྱོན་བརྗོད་པ་་
སོགས་ཀྱང་བྱར་མི་རུང་ངོ༌། ། དེ་འདྲ་བ་མ་ཡིན་པའི་བླ་མའི་ཆོས་
ལྡན་གྱི་བཀའ་བསྒོ་བ་ཐམས་ཅད་ལས་འདའ་བར་མི་བྱ་བ་ལ་འབད་
པ་ ཅི་ཡོད་ ཐམས་ ཅད་ཀྱིས་འབད་དེ་དངོས་གྲུབ་མཆོག་ཐུན་མོང་
གཉིས་དང་མཐོ་རིས་ལྷ་མིའི་ན་དང་དེ་ལ་ཉེ་བར་མཁོ་བའི་བདེ་བ་
ཐམས་ཅད་བླ་མ་ལས་འཐོབ་ལ་དེ་ཡང་བླ་མའི་གསུང་ཉིད་སློབ་མ་ལ་
བྱིན་རླབས་འཇུག་པའི་སྒོའི་གཙོ་བོ་ཡིན་པ་དེ་བས་ན་གནས་དེ་ལས་
འགལ་བར་མི་བྱའོ། །ཚིགས་བཅད་ཕྱི་མ་འདི་ཟླ་གསང་ཐིག་ལེ་ལས་
བསྡུས་པའོ། ། བཀའ་ལས་འདས་པའི་ཉེས་དམིགས་ནི་གུར་གྱི་ལེའུ་
བརྒྱུད་པ་ལས། དེ་ཚེ་དབང་བསྐུར་མཆོག་ཐོབ་པའི། །སློབ་མའང་
བླ་མའི་བཀའ་འདས་ན། ། འཇིག་རྟེན་འདིར་ཡང་སྡུག་བསྔལ་་་་་་
ཞིང་། ། འཇིག་རྟེན་ཕ་རོལ་དམྱལ་བར་འགྲོ། ཞེས་སོ། །བླ་མ་ལས་



--
----
བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 39
དངོས་ གྲུབ་ གཉིས་ འགྲུབ་ ཚུལ་ ཡང་ གུར་ གྱི་ ལེའུ་ བཅོ་ ལྔ་ བ་ ལས།
འགྲོ་བའི་སྟོན་པ་སློབ་དཔོན་དེ། །སངས་རྒྱས་ཀུན་གྱིས་བསྟོད་བྱས་
པ། ། བདག་ཅག་གི་ནི་ཕ་དང་མར། ། འདི་ལྟར་དེ་ནི་ཡིད་ལ་་་་་་
བསམ། ། དེ་ཅིའི་ཕྱིར་ཞེ་ན། དེ་བཞིན་གཤེགས་པ་རྣམས་ཀྱིས་་་་་
གསུངས་པ། རྡོ་རྗེ་སེམས་དང་སངས་རྒྱས་དང་། ། རྡོ་རྗེ་ཆོས་དང་
གཟི་བརྗིད་དང༌། །རྟ་ཡི་རྒྱལ་པོའི་དངོས་གྲུབ་ནི། །གང་ཕྱིར་དེས་
ནི་དཀའ་བ་མིན། །མིག་སྨན་དང་ནི་རྐང་མགྱོགས་དང་། །རལ་གྲི་
དང་ནི་ས་འོག་འགྲུབ། །རི་ལུ་དང་ནི་མཁའ་སྤྱོད་ཉིད། །མི་སྣང་བ་
དང་བཅུད་ཀྱིས་ལེན། །གང་ཕྱིར་དེས་ནི་རྡོ་རྗེ་ཅན། །མཉེས་པར་
བྱས་པས་མྱུར་དུ་འཐོབ། །དེ་ཕྱིར་སློབ་དཔོན་མདུན་བྱོན་ནས། །དེ་
བཞིན་གཤེགས་རྣམས་ཕྱག་འཚལ་ལོ། །ཞེས་སོ། །
བཞི་བ་བླ་མའི་རྫས་དང་འཁོར་ལ་ཇི་ལྟར་བྱ་བ་ནི། བླ་མའི་
རྫས་ནི་སྲོག་ཇི་བཞིན། ། དེ་ཡི་སྡུག་པའང་བླ་མ་བཞིན། །བླ་མའི་
འཁོར་ནི་གཉེན་བཞིན་དུ། ། མཉམ་པར་བཞག་པས་རྟག་ཏུ་་་་་་
བསམ། །ཞེས་གསུངས་ཏེ། རང་གི་སྲོག་ལ་ཕངས་པར་བལྟས་ནས་
མི་ཉམས་པར་སྐྱོང་བ་ཇི་ལྟ་བ་དེ་བཞིན་དུ་བླ་མའི་རྫས་ལ་ཡང་དེ་
བཞིན་དུ་བྱའོ། །བླ་མ་ལ་གུས་པར་བྱ་བར་མ་ཟད་བླ་མ་དེའི་སྡུག་པ་
བུ་དང་ཕྱག་རྒྱ་སོགས་ལའང་དེ་བཞིན་དུ་གུས་པར་བྱ་ལ་བླ་མའི་
འཁོར་ཉེ་བར་གནས་པ་རྣམས་ལ་ཡང་གཉེན་ལ་བརྩེ་བ་བཞིན་དུ་
བརྩེ་བར་བྱེད་པ་ལ་མཉམ་པར་བཞག་པ་སྟེ་སེམས་རྩེ་གཅིག་པས་



40 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དུས་རྟག་ཏུ་བསམ་པར་བྱའོ། །
ལྔ་བ་འཕྲུལ་གྱི་ཀུན་སྤྱོད་དག་པར་བྱ་བ་ལ་གསུམ། མི་རིགས་
པའི་ཀུན་སྤྱོད་དགག་པ། རིགས་པའི་ཀུན་སྤྱོད་བསྟེན་པ། མི་
རིགས་པའི་སྤྱོད་ལམ་འགོག་ཚུལ་གཞན་བསྟན་པའོ། ། དང་བོ་ལ་
གཉིས། མཐོང་བའི་ཉེ་འཁོར་གྱི་བསླབ་བྱ་དང༌། ཐོས་པའི་ཉེ་
འཁོར་གྱི་བསླབ་བྱའོ། ། དང་བོ་ནི། མལ་ སྟན་འདུག་དང་སྔོན་
འགྲོ་དང་། ། གཙུག་ཏོར་དག་དང་བཅས་པ་དང་། ། སྟན་ལ་རྐང་
འཇོག་རྐེད་པར་ནི། །ལག་བཞག་མཉེ་བར་མི་བྱའོ། །བླ་མ་དག་ནི་
ལངས་པ་ན་། །ཉལ་དང་འདུག་པར་མི་བྱའོ། ། རྟག་ཏུ་དེ་ཡི་བྱ་བ་
ལ། ། ལྡང་མཁས་ ཕུན་སུམ་ཚོགས་པར་བྱ། །མཆིལ་ མ་ལ་ སོགས་་་་
འདོར་བ་དང༌། ། སྟན་ལ་རྐང་བ་སྐྱོང་བ་དང་། ། འཆག་དང་རྩོད་
པར་སྨྲ་བ་དག། བླ་མའི་མདུན་དུ་མི་བྱའོ། །ཡན་ལག་མཉེ་དང་
གར་དག་དང༌། ། གླུ་དང་རོལ་མོ་མི་བྱ་ཞིང་། ། ཞེས་ཚིགས་བཅད་
ཕྱེད་དང་བཞིས་བསྟན་ཏོ། ། མལ་སྟན་ལ་འདུག་པ་བླ་མའི་མདུན་དུ་
མི་བྱའོ་ཞེས་སྦྱར་ཏེ་སྟན་ཙམ་ལ་འདུག་པ་ནི་མ་བཀག་གོ། འགྲོ་
བའི་ཚེ་བླ་མའི་སྔོན་ཏེ་མདུན་དུ་འགྲོ་བར་མི་བྱ་སྟེ་རྡོ་རྗེ་སྙིང་བོ་རྒྱུན་
གྱི་རྒྱུད་ལས། མདུན་འགྲོ་བ་དང་རྐང་བ་བརྐྱང་། །ཡང་དག་ཉིད་
དུ་མི་བྱའོ། །ཞེས་བཤད་དོ། །གཙུག་ཏོར་དག་དང་བཅས་པ་ནི་ཐོད་
བཅིང་བ་སྟེ་དེ་བླ་མའི་མདུན་དུ་མི་བྱའོ། །དེ་ལྟར་ཡང་རྡོ་རྗེ་སྙིང་བོ་
རྒྱན་གྱི་ལེའུ་བཅུ་བཞི་བ་ལས། མགོ་ཐོད་བཅིང་དང་མཚོན་དབྱུག་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 41
པ། ། བླ་མའི་དྲུང་དུ་མི་བྱའོ། ། ཞེས་སོ། ། སྟན་ལ་རྐང་འཇོག་ནི་་
གདན་ལ་འཁོད་པའི་ཚེ་བླ་མ་ལས་སྔར་གདན་སྟེང་དུ་འགྲོ་བ་དང་བླ་
མ་ས་སྒྲེ་བོ་ལ་གནས་པའི་ཚེ་རིང་སྟན་ལ་གནས་པ་སྟེ་དེ་མི་བྱའོ། །
རྐེད་པར་ནི། ལག་བཞག་མཉེ་བར་མི་བྱ་བ་ལ་ཆག་ལོས། ལག་
བཞག་དྲུང་དུ་མི་བྱའོ། ། ཞེས་བསྒྱུར་བ་བདེ་སྟེ་ཡན་ལག་མཉེ་བ་་
འགོག་པ་འོག་ཏུ་བསྟན་པས་སོ། །དེས་ན་རྐེད་པར་ལག་པ་གཉིས་
བཞག་ནས་གྲུ་མོ་བསྙུང་བསྙིང་བོར་བྱེད་པ་བླ་མའི་དྲུང་དུ་མི་བྱའོ། །
བླ་མ་དག་ནི་ཞེས་སོགས་ལ་ཆག་འགྱུར་དུ། བླ་མ་དག་ནི་བཞུགས་
བཞེངས་ ན། ། ཉལ་ དང་ འདུག་ པར་ མི་ བྱའོ། ། ཞེས་ འབྱུང་ བས།
བླ་མ་བཞེངས་པའི་ཚེ་ཉལ་བ་དང་འདུག་པ་གཉིས་དང་བཞུགས་པའི་
ཚེ་ཉལ་བར་མི་བྱའོ། ། དུས་རྟག་ཏུ་བླ་མ་དེའི་བསྙེན་བཀུར་བའི་བྱ་
བ་ལ་ལྡང་མཁས་ཏེ་ལྡང་བ་ཡང་བ་དང་དེ་དག་སྒྲུབ་པ་ལ་མཁས་པ་
ཕུན་སུམ་ཚོགས་པར་བྱའོ། ། མཆིལ་མ་དང་ སོགས་ཀྱིས་བསྡུས་པ་
སྣབས་དང་ལུད་པ་སོགས་འདོར་བ་དང་སྟན་ལ་འཁོད་པའི་ཚེ་རྐང་
བ་སྐྱོང་བ་དང་ཕན་ཚུན་དུ་འཆག་པ་དང་རྩོད་པར་སྨྲ་བ་སྟེ་ཁ་སྟོབས་
འགྱེད་པ་རྣམས་བླ་མའི་སྐུ་མདུན་དུ་མི་བྱའོ། །ཡན་ལག་ལག་པ་ལ་
སོགས་པ་མཉེ་བ་དང་གར་དང་གླུ་དང་རོལ་མོ་རྣམས་ཚོགས་འཁོར་
སོགས་ ཀྱི་ སྐབས་རྣམས་ མ་ གཏོགས་ པ་བླ་ མའི་ དྲུང༌ དུ་ མི་བྱའོ། །
གཉིས་པ་ནི། གཏམ་གྱི་སྦྱོར་བ་མང་བོ་རྣམས། ། ཐོས་པའི་ཉེ་་་
འཁོར་དུ་མི་བྱ། །ཞེས་གསུངས་ཏེ། བྲེ་མོའི་གཏམ་གྱི་སྦྱོར་བ་མང་



42 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བོ་རྣམས་བླ་མ་དེས་ཐོས་པའི་ཉེ་འཁོར་དུ་མི་བྱའོ། །མཆིལ་མ་ཞེས་པ་
ནས་ཉེ་འཁོར་དུ་མི་བྱ། ཞེས་པའི་བར་ཕལ་ཆེ་བ་ནི་བཤད་རྒྱུད་རྡོ་
རྗེ་ཕྲེང་བ་ལས་གསུངས་སོ། ། རྡོ་རྗེ་སྙིང་བོ་རྒྱན་གྱི་རྒྱུད་ལས་ཀྱང་།
བྲོ་བརྡུང་བ་དང་བརྐམ་ཚིག་དག ། ཐོས་པའི་ཡུལ་ནས་མི་བྱའོ། །
ཞེས་སོ། །
གཉིས་པ་རིགས་པའི་ཀུན་སྤྱོད་བསྟེན་པ་ནི། བཏུད་དེ་སྟན་
ལས་ ལྡང་བ་དང༌། ། གུས་པ་ཡིས་ནི་འདུག་ པར་བྱ། ། མཚན་ཆུ་་་
འཇིགས་བཅས་ལམ་དུ་ནི། །བསྒོ་བ་ཐོབ་ནས་མདུན་འགྲོ་བྱ། །ཞེས་
གསུངས་ཏེ། སྟན་ལས་ལྡང་བ་དང་འདུག་པ་ལ་གུས་པའི་སྤྱོད་ལམ་
གྱིས་བྱ་སྟེ་བཏུད་དེ་ཞེས་པ་ཡང་གུས་པའི་སྤྱོད་ལམ་མོ། ། མཚན་མོ་
དང་ཆུ་བརྒལ་བ་དང་འཇིགས་པ་ཡོད་པའི་ལམ་དུ་འགྲོ་བའི་ཚེ་ནི་
སྔོན་དུ་སོང་ཞིག་ཅེས་པའི་བསྒོ་བ་བླ་མ་ལས་ཐོས་ནས་མདུན་དུ་འགྲོ་
བར་བྱའོ། །འདི་ནི་སྔོན་འགྲོ་མི་བྱའོ་ཞེས་པའི་དམིགས་བསལ་ལོ། །
དེ་ནི་རྡོ་རྗེ་སྙིང་བོ་རྒྱུན་གྱི་རྒྱུད་ལས། མཚན་མོ་དང་ནི་ཆུ་བརྒལ་
དང༌། ། གཅོང་རོང་དག་ཏུ་གནས་གྱུར་ན། ། བཀའ་ལུང་གཉེར་དུ་
དགུམ་པའི་ཕྱིར། །མདུན་དུ་འགྲོ་བ་ཉེས་མི་འགྱུར། །ཞེས་གསུངས་
སོ། ། གསུམ་པ་མི་རིགས་པའི་སྤྱོད་ལམ་དགག་པ་གཞན་བསྟན་པ་
ནི། ། སློབ་དཔོན་གྱིས་མཐོང་མདུན་དུ་ནི། །བློ་དང་ལྡན་པས་ལུས་
གཅུ་དང་། ། ཀ་བ་ལ་ སོགས་ བརྟེན་མི་བྱ། ། སོར་མོའི་ཚིགས་་་་
བགྲང་མི་བྱ། །ཞེས་གསུངས་ཏེ། སློབ་དཔོན་གྱི་མདུན་དུ་བློ་ལྡན་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 43
གྱི་སློབ་མས་ལུས་ཕན་ཚུན་དུ་གཅུ་བ་དང་ཀ་བ་དང་རྩིག་པ་སོགས་ལ་
རྒྱབ་བརྟེན་པ་དང་སོར་མོའི་ཚིགས་བགྲང་བར་མི་བྱའོ། ། སྙིང་པོ་
རྒྱུན་ལས། ཚིགས་ཉེད་པ་དང་རྐང་སྐྱོང་དང་། །ཞེས་འབྱུང་བས།
ཚིགས་འཐེན་ཞིང་ཉེད་པ་མི་བྱ་བའི་དོན་ཏེ། གཞུང་ཁ་ཅིག་ལས།
སོར་མོའི་ཚིགས་ནི་དྲང་མི་བྱ། །ཞེས་འབྱུང་བ་དག་པར་སྣང་ངོ༌། །
དྲུག་པ་ལུས་ངག་གིས་བསྙེན་བཀུར་བའི་ཁྱད་པར་བསྟན་པ་ལ་
གཉིས་ལས། །ལུས་ཀྱིས་བསྙེན་བཀུར་བའི་ཁྱད་པར་ནི། རྐང་བཀྲུ་
བ་དང་ལུས་བཀྲུ་དང་། ། དྲིལ་དང་མཉེ་བ་ལ་སོགས་ལ། ། ཕྱག་ནི་
སྔོན་དུ་འགྲོ་བས་བྱ། ། དེ་བཞིན་མཐར་ཡང་ཅི་བདེར་བྱ། །ཞེས་
གསུངས་ཏེ། བླ་མའི་ཞབས་ཉི་ཚེ་དང་སྐུ་ལུས་རིལ་བོ་ཆུས་འཁྲུ་བ་
དང་སྐུ་ལ་དྲིལ་ཕྱིས་བྱེད་པ་དང་སྐུ་མཉེ་ལ་སོགས་བྱེད་པ་ལ་ཕྱག་
འཚལ་བ་སྔོན་དུ་འགྲོ་བ་སྟེ་སྔོན་དུ་བཏང་ནས་བྱ་ཞིང་སྔོན་དུ་ཕྱག་
འཚལ་བ་དེ་བཞིན་དུ་བྱ་བ་དེ་དག་ཟིན་པའི་མཐར་ཡང་ཕྱག་བྱའོ། །
དེ་ནས་ནི་རང་གི་བྱ་བ་ལ་ཅི་བདེར་འཇུག་པར་བྱའོ། ། ངག་གིས་
བསྙེན་བཀུར་བའི་ཁྱད་པར་ནི། དེ་ནི་མཚན་སྨོས་བརྗོད་ན་ནི། །
མིང་མཐར་ཞལ་སྔ་ལྡན་པར་བྱ། ། གཞན་དག་གུས་པར་བྱ་བ་་༌
ཕྱིར། ། ཁྱད་པར་ཅན་གྱི་ཚིག་དག་བརྗོད། །ཅེས་གསུངས་ཏེ། བླ་
མ་དེའི་མཚན་ནས་སྨོས་ཏེ་བརྗོད་དགོས་པ་བྱུང་ན་ནི་མིང་གི་མཐར་
ཞལ་སྔ་ནས་ཞེས་པ་ལྡན་པར་བྱས་ཏེ་བརྗོད་པར་བྱའོ། །དེ་ཙམ་དུ་
ཟད་དམ་སྙམ་ན། ཁྱད་པར་ཅན་ཏེ་བཀུར་བའི་ཚིག་གཞན་ཡང་



44 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བརྗོད་པར་བྱ་སྟེ་དེ་ནི་གཞན་དག་བླ་མ་ལ་གུས་པ་བསྐྱེད་པའི་ཕྱིར་
རོ། །དཔེར་ན་བླ་མའི་མཚན་རིན་ཆེན་རྡོ་རྗེ་ཞེས་པ་ལྟ་བུ་ཡིན་ན་རྗེ་ ，
བཙུན་དམ་པ་རིན་ཆེན་རྡོ་རྗེའི་ཞལ་སྔ་ནས་ཞེས་པ་ལྟ་བུའོ། །འདིས་
མིག་འདྲེན་བྱས་ནས་གཞན་དག་བླ་མ་ལ་གུས་པར་འགྱུར་བའོ། །
ཆག་ལོས། དེ་མཚན་མདོར་བརྗོད་གཟུང་བྱ་མིན། །མཚན་མཐར་
ཞལ་སྔ་ཡང་དག་ལྡན། །གཞན་རྣམས་གུས་པར་བྱ་བའི་ཕྱིར། །ཁྱད་
པར་ཅན་གྱི་མཚན་རྣམས་བརྗོད། །ཅེས་བསྒྱུར་མོད་ཀྱི་འགྱུར་སྔ་མ་
ལེགས་པར་མཐོང་ངོ་། །
བདུན་པ་ང་རྒྱལ་སྤང་བ་ལ་གསུམ། བསྒོ་བ་ཉན་པ་ལ་ང་
རྒྱལ་སྤང་བ། ཆོས་ཉན་པ་སོགས་ལ་ང་རྒྱལ་སྤང་བ། ཀུན་སྤྱོད་སྤྱི་ལ་
ང་རྒྱལ་སྤང་བར་བསྟན་པའོ། །དང་བོ་ནི། བླ་མ་ལ་ནི་བཀའ་སྩལ་
ཞུ། །བཀའ་བཞིན་བགྱིད་ཅེས་བརྗོད་པར་བྱ། ། ཐལ་མོ་སྦྱར་ཞིང་མ་
ཡེངས་པར། །བླ་མས་བསྒོ་བ་མཉན་པར་བྱ། ། རྒོད་དང་ལུད་པ་ལ་
སོགས་ལ། །ལག་པས་ཁ་ནི་དགབ་པར་བྱ། །བྱ་བ་ཟིན་ནས་འཇམ་
པ་ཡི། །ཚིག་དག་གིས་ནི་གདས་པར་བྱ། །ཞེས་གསུངས་ཏེ། བླ་མ་
ལ་ཐོག་མར་བདག་གིས་གང་བགྱིད་དགོས་པ་བཀའ་སྩལ་བར་ཞུ་ཞེས་
ཞུས་ལ་འདི་དང་འདི་གྱིས་ཞེས་བླ་མས་བསྒོ་བ་ན་ལུས་ཐལ་མོ་སྦྱར་
ཞིང་སེམས་གཞན་དུ་མ་ཡེངས་པར་མཉན་པར་བྱ་ཞིང་ངག་རྫོགས་
པའི་འོག་ཏུ་ཇི་ལྟར་བཀའ་སྩལ་བ་བཞིན་བགྱིད་དོ་ཞེས་བརྗོད་པར་
བྱའོ། ། དེ་ནས་གང་གིས་གསུངས་པའི་བྱ་བ་དེ་བསྒྲུབས་ཟིན་ནས་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 45་
ཤིན་ ཏུ་འཇམ་པའི་ཚིག་དག་གིས་ནི་འདི་ལྟར་བགྱིས་ལགས་ཞེས་
གདས་པ་སྟེ་གོ་བར་བྱའོ། །བསྒོ་བ་ཉན་པ་དང་སྐབས་གཞན་དུ་ཡང་
ལུད་པ་ལུ་བ་དང༌། ། རྒོད་པ་དང་སོགས་ཀྱིས་བསྡུས་པ་ གླལ་བ་ལ་
སོགས་པའི་ཚེ་མི་མཛེས་པ་སྤང་བའི་ཕྱིར་ལག་པས་ཁ་བཀབ་ལ་བྱའོ།
ཆག་ལོས། བླ་མ་ཡིས་ནི་བཀའ་སྩལ་ལ། །བཀའ་སྩལ་ལགས་ཞེས་
མྱུར་དུ་བརྗོད། །ཅེས་བསྒྱུར་བ་ནི་ད་ལྟ་ཡང་ཡུལ་འགའ་ཞིག་ན་དེ་
ལྟར་བྱེད་པ་སྣང་མོད་ཀྱང་སྔ་མ་ལེགས་པར་རྟོགས་སོ། །རྡོ་རྗེ་སྙིང་བོ་
རྒྱུན་གྱི་རྒྱུད་ལས་ཀྱང་། དེ་བས་བླ་མའི་ཞབས་དྲུང་དུ། །བག་མ་
བཞིན་དུ་ངོ་ཚ་བསྲུང་། ། གློ་དང་རྒོད་པ་ལུད་པ་སོགས། །ཁ་ལ་ལག་
པས་བཀབ་ནས་སུ། །ཤིན་ཏུ་འཇམ་པར་སྨྲ་བར་བྱ། །ཞེས་དང༌། །
ལས་ནི་གང་དག་བྱེད་པའམ། །མཉན་པ་ལ་སོགས་འདོད་དེ་ལ། །
གཟུང་ཕྱིར་ ཐལ་མོ་མ་བཤིག་པར། །གནས་ནས་ལངས་ཏེ་མཐོང་
ཡུལ་དུ། །རྒྱབ་ཀྱིས་ཕྱོགས་པར་མི་བྱ་སྟེ། །ཞེས་གསུངས་ཤིང་བླ་མས་
མཐོང་བའི་ཉེ་འཁོར་འདས་འདས་སུ་རྒྱབ་བསྟན་ཏེ་མི་འགྲོ་བར་ཡང་
གསུངས་སོ། །གཉིས་པ་ནི། མདུན་དུ་དུལ་བར་འདུག་པ་དང་། །
གོས་སོགས་ཚུལ་ནི་བསྡམས་པ་དང༌། །པུས་བཙུགས་ཐལ་མོ་སྦྱར་བ་
ཡིས། །ཉན་སོགས་འདོད་པས་གསོལ་གསུམ་གདབ། །ཅེས་གསུངས་
ཏེ། ཆོས་ཉན་པར་འདོད་པའི་སློབ་མས་ཆོས་དེ་ཞུ་བའི་དུས་སུ་གསོལ་
བ་ལན་གསུམ་དུ་གདབ་བོ། ། སྤྱོད་ལམ་ཅི་འདྲ་བས་ཤེ་ན། བླ་མའི་
མདུན་དུ་འགྱིང་བ་སྤངས་ཏེ་དུལ་བར་འདུག་པ་དང་གོས་ཚུལ་བཞིན་



46
་་རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དུ་བགོ་བ་ལ་སོགས་པའི་སྒོ་ནས་ཀུན་སྤྱོད་བག་མེད་དུ་མ་སོང་བར་
བསྡམས་པ་དང་པུས་མོ་ས་ལ་བཙུགས་ཤིང་ཐལ་མོ་སྦྱར་ནས་གསོལ་
བ་གདབ་བོ། །སོགས་ཀྱི་སྒྲས་ནི་དབང་དང་སྡོམ་པ་ཞུ་བ་ལ་སོགས་པ་
རྣམས་གཟུང་སྟེ་ཉན་པ་ནི་ཆོས་ཀྱི་མཚན་ཉིད་གཏན་ལ་འབེབས་པ་ ་
ཙམ་གྱི་ཕྱིར་དུ་ཉན་པའོ། ། གསུམ་པ་ནི། བསྙེན་བཀུར་སྤྱོད་པ་
ཐམས་ཅད་ལ། །ཡིད་ནི་ང་རྒྱལ་མེད་པར་བྱ། །ངོ་ཚ་འཇིགས་ཤིང༌
བསྡམས་པ་ཡིས། ། བག་མ་གསར་བའི་ཚུལ་གནས་བྱ། ། སྒེག་པ་ལ་
སོགས་བྱ་བ་ཀུན། །སྟོན་པའི་མདུན་དུ་སྤང་བར་བྱ། །གཞན་ཡང་དེ་
འདྲའི་བྱ་བ་ནི། །རང་གིས་བརྟགས་ལ་དོར་བར་བྱ། །ཞེས་གསུངས་
ཏེ་སྔར་བཤད་པས་མཚོན་ནས་བླ་མ་བསྙེན་བཀུར་བའི་རང་གི་ཀུན་
སྤྱོད་ཐམས་ཅད་ལ་ཡིད་ང་རྒྱལ་དང་མ་འདྲེས་པར་བྱ་སྟེ་ཡུལ་དམ་པ་
ལ་ང་རྒྱལ་བསྐྱེད་པ་ནི་ཁ་ན་མ་ཐོ་བ་ཆེས་ལྕི་བར་ཤེས་རབ་ཀྱི་ཕ་རོལ་
ཏུ་ཕྱིན་པ་ལས་གསུངས་པས་ཉེས་དམིགས་ཆེ་བའི་ཕྱིར་རོ། །དེས་མ་
གུས་པ་འཇོམ་པའི་ངོ་ཚ་ཤེས་པ་དང་བླ་མ་ལ་འཇིགས་ཤིང་ཀུན་སྤྱོད་
ཤིན་ཏུ་བསྡམས་པའི་སྒོ་ནས་བག་མ་གསར་བ་བཞིན་དུ་གནས་པར་
བྱའོ། །སྒེག་ཆོས་སུ་འགྲོ་བ་ལ་སོགས་པའི་བྱ་བ་ཀུན་རང་ལ་ལམ་སྟོན་
པའི་བླ་མའི་མདུན་དུ་སྤང་བར་བྱ་ཞིང་དེ་ལས་གཞན་ཡང་ང་རྒྱལ་
དང་སྒེག་ཆོས་སུ་འགྱུར་བ་དེ་དང་འདྲ་བའི་ཀུན་སྤྱོད་མི་རིགས་པའི་
བྱ་བ་ཀུན་རང་གི་བློས་བརྟགས་ལ་འདི་མི་རུང་ངམ་སྙམ་པ་ཐམས་
ཅད་དོར་བར་བྱའོ། །



-
-
-
-
བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 47
བརྒྱུད་པ་རང་དབང་དུ་མི་འཇུག་པ་ལ་བཞི། གཞན་དོན་ལ་
འཇུག་པའི་ཚེ་གནང་བ་ནོད་པ། ཞུགས་པ་ལས་བྱུང་བའི་རྙེད་པ་
བསྟབ་པ། བླ་མའི་སྤྱན་སྔར་གཞན་གྱི་བསྙེན་བཀུར་བདག་གིར་མི་
བྱ་བ། ལུས་ཀྱི་སྤྱོད་ལམ་ཆེས་གུས་པར་བྱེད་ཚུལ་ལོ། ། དང་བོ་ནི་
རབ་གནས་དཀྱིལ་འཁོར་སྦྱིན་སྲེག་དང༌། ། སློབ་མ་བསྡུ་དང་འཆད་
པ་རྣམས། །ཡུལ་དེར་བླ་མ་གནས་པ་ན། ། རྗེས་མ་གནང་བར་མི་
བྱའོ། །ཞེས་གསུངས་ཏེ། རབ་གནས་དང་དཀྱིལ་འཁོར་ཏེ་དབང་
བསྐུར་བ་དང་སྦྱིན་སྲེག་བྱེད་པ་དང་སློབ་མ་བསྡུས་ནས་ཆོས་འཆད་
པ་རྣམས་ལ་ཡུལ་དེ་ན་བླ་མ་གནས་པ་ན་རྗེས་སུ་གནང་བ་ཞུས་ལ་བླ་
མས་གནང་ན་བྱའི་མ་གནང་བར་མི་བྱའོ། །ཡུལ་དེར་བླ་མ་མེད་ན་ནི་
གནང་བ་ཞུ་མི་དགོས་སོ། །གཉིས་པ་ནི། སྤྱན་འབྱེད་སོགས་ལ་ཅི་
ཐོབ་པ། །དེ་ཀུན་བླ་མ་དག་ལ་དབུལ། །དེ་ཡིས་བསྟབས་པ་བླངས་
ནས་ནི། །གཞན་དག་ལ་ནི་ཅི་བདེར་བྱ། །ཞེས་གསུངས་ཏེ། སྤྱན་
འབྱེད་ནི་རབ་གནས་ཀྱི་མིང་གི་རྣམ་གྲངས་ཏེ་དེ་དང་དབང་བསྐུར་
སོགས་བྱས་པ་ལས་བྱུང་བའི་ཡོན་ཅི་ ཐོབ་ པ་ཀུན་རང་གི་བླ་མ་ལ་
དབུལ་ལོ། ། ཆག་ལོས། དེ་ཡིས་དེ་ལ་འདོད་བླངས་ནས། །ཞེས་
བསྒྱུར་བ་ལྟར་བླ་མ་དེས་སློབ་མས་བསྟབས་པ་དེ་ལས་ རང་གང་་་་
འདོད་པ་ཞིག་བླངས་ནས་ལྷག་མ་གཞན་དག་ལ་ནི་སློབ་མས་་་
བདེར་ལོངས་སྤྱད་པར་བྱའོ། །གསུམ་པ་ནི། བླ་མའི་སློབ་མ་སློབ་
མར་མིན། ། སློབ་མའང་བླ་མའི་མདུན་དུ་མིན། །བསྙེན་བཀུར་དག་



48
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དང་ལྡང་བ་དང༌། ། ཕྱག་ སོགས་བྱེད་པ་བཟློག་པར་བྱ། ། ཞེས་་་་་
གསུངས་ཏེ། བླ་མའི་སློབ་མ་རང་གི་སློབ་མར་བྱ་བ་མིན་ལ་རང་གི་
སློབ་མ་ལའང་བླ་མའི་མདུན་དུ་ཆོས་བསྟན་པར་བྱ་བ་མིན་ནོ། །བླ་
མའི་སློབ་མ་རང་གི་སློབ་མར་མི་བྱ་བ་ལ་པཎྜི་ཏ་ཁ་ཅིག་དེས་རང་ལ་
བསྙེན་བཀུར་བྱེད་ཀྱི་བླ་མ་ལ་བསྙེན་བཀུར་ཆུང་དུ་འགྲོ་ན་སློབ་མར་
མི་བྱ་བ་ཡིན་ཞེས་རྔོག་ཞེ་སྡང་རྡོ་རྗེ་གསུང་ཡང་། གཞུང་དག་པ་
རྣམས་ལས། སློབ་མའང་བླ་མའི་མདུན་དུ་མིན་ཞེས་འོང་གི་སྒྲ་ཡོད་
པས་བླ་མའི་སློབ་མ་བླ་མའི་མདུན་དུ་སློབ་མར་མི་བྱ་ཞེས་པའི་དོན་
ནོ། ། རང་གི་སློབ་མས་བླ་མའི་མདུན་དུ་གོས་གཡོགས་པ་སོགས་ཀྱི་
བསྙེན་བཀུར་དང་སྟན་ལས་ལྡང་བ་དང་ཕྱག་ལ་སོགས་པ་བྱེད་པར་
སྣང་ན་དེ་ལྟར་མ་བྱེད་ཅེས་བཟློག་པར་བྱའོ། །བཞི་བ་ནི། སློབ་
དཔོན་ལ་ནི་གང་འབུལ་དང༌། །བླ་མས་ཀྱང་ནི་གང་སྩལ་བ། །དེ་ལ་
བཏུད་དེ་ལག་གཉིས་ཀྱིས། ། བློ་དང་ལྡན་པས་བླང་བར་བྱ། ། ཞེས་
གསུངས་ཏེ། སློབ་དཔོན་ལ་ཡར་གང་འབུལ་བ་དེ་བློ་དང་ལྡན་པའི་
སློབ་མས་གུས་པས་བཏུད་དེ་ལག་པ་གཉིས་ཀས་དབུལ་ཞིང་དེར་མ་
ཟད་བླ་མས་ཀྱང་རང་ལ་གང་སྩལ་བ་དེ་ནི་བཏུད་དེ་ལག་པ་གཉིས་
ཀྱིས་བླང་བར་བྱའོ། ། ཆག་འགྱུར་ལས། དེ་ནི་བཏུད་དེ་ལག་་་་་་
གཉིས་ཀྱིས། ། བློ་དང་ལྡན་པས་དབུལ་ཞིང་བླང༌། ། ཞེས་འབྱུང་བ་
བདེའོ། ། སཾ་བྷུ་ཊ་ལས། གང་ཞིག་བྱིན་པ་དེ་དང་དེ། ། ཕྱག་བྱས་
ནས་ནི་བླང་བར་བྱ། །ཞེས་བྱིན་པ་ལེན་པ་ལ་ཕྱག་བྱེད་པར་གསུངས་
，
་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་།
49
-
-
སོ། ། །
གཉིས་པ་ཞར་བྱུང་གི་དོན་ནི། དྲན་པ་བརྗེད་མེད་གྱུར་པ་
དང༌། ། རང་གི་ཀུན་སྤྱོད་ལ་བརྩོན་པས། ། སྤུན་གྱི་རང་སྤྱོད་ལས་
འདས་པ། །དགའ་བས་ཕན་ཚུན་བཟློག་པར་བྱ། །ཞེས་གསུངས་ཏེ།
རང་གི་དམ་ཚིག་རྣམས་ལ་དྲན་པ་བརྗེད་པ་མེད་པ་ནི་མཚོན་པ་སྟེ་དེ་
དང་ཤེས་བཞིན་མ་ཉམས་པར་གྱུར་པ་ཡིས་རང་གི་ཀུན་སྤྱོད་རྡོ་རྗེ་
འཆང་གི་བཅས་པ་རྣམས་ལ་བརྩོན་པར་བྱས་པའི་སྒོ་ནས་སྤུན་ཏེ་བླ་
མ་གཅིག་པའི་གྲོགས་རྣམས་ཀྱི་རང་གི་ཀུན་སྤྱོད་བཅས་མཚམས་ལས་
འདས་པ་རྣམས་ཀྱང་བཟློག་ནས་བཅས་པ་དང་མི་འགལ་བར་་་་་
བྱའོ། །དེ་ཡང་དགའ་བའི་བསམ་པས་ཕན་ཚུན་ཏེ་གཅིག་ལ་གཅིག་
གིས་ཆོས་ཀྱི་གྲོགས་བྱའོ། ། ཆག་ལས། དྲན་པ་བརྗེད་མེད་ གྱུར་པ་
ཡིས། །ཞེས་བསྒྱུར་ཏོ། །འདི་ནི་བླ་མ་ལ་ཇི་ལྟར་སྒྲུབ་པའི་སྐབས་སུ་
ཞར་ལ་གྲོགས་ལ་ཇི་ལྟར་བྱ་བ་བསྟན་པའོ། །གཉིས་པ་དམིགས་ཀྱིས་
བསལ་བ་ནི། །ན་བས་བླ་མའི་བྱ་བ་ལ། །བཏུད་དེ་རྗེས་མ་གནང་བ་
ཡང་། ། བཀག་པ་རྣམས་ནི་སྤྱད་བྱས་ཀྱང་། ། དགེ་སེམས་ ཅན་ལ་
སྡིག་མི་འགྱུར། །ཞེས་གསུངས་ཏེ། འདིས་ནད་པ་ལ་ཉེས་མེད་དུ་
འགྲོ་ཚུལ་སྟོན་ནོ། །དེ་ནི་བླ་མ་ལ་བརྙས་པ་དང་སྨོད་པ་དང་ཐུགས་
དཀྲུག་པར་བྱེད་པ་ལྟ་བུ་ལ་རྐྱེན་ལ་ལྟོས་ནས་གནང་བ་ཡོད་པ་མ་ཡིན་
གྱི། མལ་སྟན་འདུག་དང་སྔོན་འགྲོ་དང༌། །ཞེས་པ་ལྟ་བུའི་བཅས་པ་
རྐྱང་བའི་ཉེས་པ་འགའ་ཞིག་ནད་པ་ལྟ་བུ་ལ་རྐྱེན་ལ་ལྟོས་ནས་གནང་



50 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བ་ཡིན་ནོ། །དེ་ཡང་ནད་པས་བླ་མའི་བསྙེན་བཀུར་བ་བསྒྲུབ་པའི་བྱ་
བ་རྣམས་ལ་བཏུད་དེ་ཞེས་པ་གུས་པས་སྒྲུབ་པར་འདོད་ནའང་ནད་
ཀྱི་དབང་གིས་སྒྲུབ་པར་མ་ནུས་པ་དང་བླ་མའི་མདུན་དུ་མལ་སྟན་ལ་
འདུག་པ་ལྟ་བུ་མིན་པའི་ཚེ་བཀག་པ་རྣམས་ནི་སྤྱད་པར་བྱས་ཀྱང་
ཤིན་ཏུ་དགེ་བའི་སེམས་དང་ལྡན་པ་ལ་བཅས་པའི་སྡིག་སྟེ་ལྟུང་བར་
མི་འགྱུར་རོ། །འོ་ན་དེ་དག་ལ་བླ་མ་ལ་གནང་བ་ཞུ་དགོས་སམ་སྙམ་
ན། དེའི་ཚེ་རྗེས་སུ་མ་གནང་བར་ཡང་ཞུགས་པ་ལ་ཉེས་པ་མེད་
པས་གནང་བ་གསོལ་མི་དགོས་སོ། །ཆག་ལོས། ན་དང་བླ་མའི་བྱ་
བ་ལ། །བཏུད་དེ་རྗེས་སུ་གནང་བ་ཡིས། །བཀག་པ་རྣམས་ནི་སྤྱད་
བྱས་ཀྱང༌། །དགེ་སེམས་ཅན་ལ་ལྷུང་མེད་འགྱུར། ། ཞེས་བསྒྱུར་བ་
ལྟར་ན་ནད་པ་མིན་ཡང་བཅས་པ་རྐྱང་བའི་རིགས་འགའ་ཞིག་ལ་བླ་
མས་རྗེས་སུ་གནང་ནའང་ཉེས་མེད་དུ་འགྱུར་བར་སྟོན་པའོ། །ཉེས་
མེད་དུ་འགྲོ་ཚུལ་རྒྱས་པར་ནི་སྙིང་བོ་རྒྱུན་ལས། ན་དང་དབང་
ཉམས་བྱ་བ་ དང་། ། གཞན་གྱི་དོན་དང་དོན་ཆེན་དང་། ། སྐྱེ་མེད་
བསྟན་པ་དགོས་ལྡན་དང་། །ནུས་པ་རྙེད་དང་གནང་བ་དང༌། །
བཀའ་བསྒོ་བ་དང་བར་ཆད་ལས། །ཉེས་པ་མེད་པར་ཤེས་པར་བྱ། །
ཞེས་གསུངས་སོ། །
གསུམ་པ་བསྟེན་ཚུལ་གྱི་དོན་བསྡུ་བ་ནི། འདིར་མང་སྨྲ་བ་ཅི་
ཞིག་དགོས། བླ་མ་དགྱེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་
བ་ནི། ། དེ་དང་དེ་ལ་འབད་དེ་བྱ། ། དངོས་གྲུབ་སློབ་དཔོན་རྗེས་



-
--
-
-
，
བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 51_
འབྲང་ཞེས། །རྡོ་རྗེ་འཛིན་པ་ཉིད་གསུང་བར། །ཤེས་ནས་དངོས་པོ་
ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་གསུངས་ཏེ།
བླ་མ་བསྟེན་པའི་སྐབས་འདིར་མང་བོ་སྨྲ་ ཅི་ཞིག་དགོས་ཏེ་བླ་མ་་
བསྟེན་པའི་གནད་བསྡུས་པ་གཟུང་བར་བྱའོ། ། དེ་ནི་བླ་མ་དགྱེས་
བྱེད་གང་ཡིན་པ་དེ་ཤེས་པར་བྱས་ནས་སྒྲུབ་པ་དེ་དང་མི་མཉེས་པའི་
རྒྱུ་གང་ཡིན་པ་དེ་ཤེས་པར་བྱས་ནས་སྤོང་བ་དེ་ལ་ནི་འབད་དེ་བྱེད་པ་
ཡིན་ནོ། ། དེ་ལྟར་བྱེད་པ་ཡང་དངོས་གྲུབ་ ཐམསཅད་རྡོ་རྗེ་སློབ་་་
དཔོན་མཉེས་པར་བྱས་པའི་རྗེས་སུ་འབྲང་བ་སྟེ་རྗེས་སུ་འགྲོ་ལྡོག་
བྱེད་དོ་ཞེས་རྡོ་རྗེ་འཛིན་པ་ཉིད་ཀྱིས་གསུངས་པས་དེ་ཤེས་ནས་སྒོ་
གསུམ་གྱི་དངོས་པོ་ཐམས་ཅད་ཀྱིས་བླ་མ་རྡོ་རྗེ་སློབ་དཔོན་མཉེས་
པར་བྱའོ། །རྡོ་རྗེ་སྙིང་པོ་རྒྱན་གྱི་རྒྱུད་ལས་ཀྱང་། དེ་བས་ཐབས་ནི་
ཐམས་ཅད་ཀྱིས། ། རྡོ་རྗེ་འཛིན་པ་བླ་མ་མཆོག། རྗེས་སུ་མཐུན་
པས་མཉེས་པར་བྱ། །དེ་མཉེས་ སངས་ རྒྱས་ ཐམས་ ཅད་མཉེས། །
ཞེས་སོ། །
གཉིས་པ་བསྟེན་ཚུལ་བཤད་པའི་དུས་ནི། བསམ་པ་དག་
པའི་སློབ་མ་ནི། །དཀོན་མཆོག་གསུམ་ལ་སྐྱབས་སོང་ལ། །བླ་མའི་
རྗེས་སུ་འཇུག་པ་འདི། །ཁ་ཏོན་བྱ་བར་སྦྱིན་པར་བྱ། །ཞེས་གསུངས་
ཏེ། སྦྱིན་པར་བྱ་ཞེས་བཤད་གཞིར་བྱའོ། །གང་སྦྱིན་ན་རང་དབང་
དོར་ནས་བླ་མའི་རྗེས་སུ་འཇུག་པའི་བསྟེན་ཚུལ་གྱི་གཞུང་འདིའོ། །
ཅི་ཞིག་གི་དོན་དུ་སྦྱིན་ཞེ་ན། ཁ་ཏོན་བྱ་བར་སྦྱིན་པ་སྟེ་གཞུང་



52 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འདིའི་ཚིག་མི་བརྗེད་པར་ཡང་ཡང་འདོན་པ་དང་དོན་རྣམས་ཤེས་
པར་བྱས་ནས་དེ་དག་ལ་དྲན་ཤེས་བསྟེན་ཏེ་འཇུག་ལྡོག་ཚུལ་བཞིན་
དུ་བྱ་བའི་ཕྱིར་དུ་སྦྱིན་ནོ། །གང་ལ་སྦྱིན་ན་སློབ་མ་ལ་ནིའོ། ། སློབ་མ་
ཅི་འདྲ་བ་ཞིག་སྙམ་ན། ཁྱད་པར་གཉིས་དང་ལྡན་པ་སྟེ་དང་བོ་
ནི། ། སངས་རྒྱས་དང་ཆོས་དང་དགེ་འདུན་ཏེ་དཀོན་མཆོག་གསུམ་
ལ་སྐྱབས་སུ་སོང་བ་སྟེ་སྐྱབས་འགྲོ་ཐུན་མོང་མ་ཡིན་པའི་སྡོམ་པ་དང་
ལྡན་པའོ། །གཉིས་པ་ནི། བསམ་པ་དག་པ་སྟེ་སྨོན་པ་དང་འཇུག་
པའི་བྱང་ཆུབ་ཀྱི་སེམས་རྣམ་པ་གཉིས་ཚུལ་བཞིན་དུ་བསྐྱེད་པའོ། །
འདིས་ནི་སྔགས་དང་ཕར་ཕྱིན་གྱི་ཐེག་པ་གཉིས་ཀྱི་ཐུན་མོང་བའི་
ལམ་གྱི་རིམ་པ་ལ་བློ་ལེགས་པར་སྦྱངས་པ་ལ་གཞུང་འདི་འཆད་པར་
བསྟན་ཏོ། ། སྐྱབས་འགྲོ་དང་བྱང་ཆུབ་ཀྱི་སེམས་རྣམ་པ་གཉིས་ལ་
མཐའ་དག་པར་སློབ་ཚུལ་ནི་བདག་གིས་བྱང་ཆུབ་ལམ་གྱི་རིམ་པར་
རྒྱས་པར་གཏན་ལ་ཕབ་ཟིན་ཏོ། །འདིའི་འོག་ནས། །དེ་ནས་སྔགས་
སོགས་བྱིན་པ་ཡིས། །དམ་ཆོས་སྣོད་དུ་བྱས་ནས་སུ། ། ཞེས་བླ་མའི་
བསྟེན་ཚུལ་བསླབས་པའི་རྗེས་དེ་ནས་སྔགས་ཀྱི་ལམ་གྱི་སྣོད་དུ་བྱེད་
པར་གསུངས་པས་ལམ་ཐུན་མོང་བ་ལ་སྦྱངས་ཏེ་སྔགས་ཀྱི་སྒོར་འཇུག་
འདོད་པ་ན་རྡོ་རྗེ་སློབ་དཔོན་རྡོ་རྗེ་སློབ་མས་འདི་ལྟར་བསྟེན་དགོས་
སོ་ཞེས་འཆད་པ་ནི་གཞུང་གི་དགོངས་པ་ཡིན་ནོ། །དེས་ན་བླ་ཆེན་
འབྲོག་མི་སྟ་གོན་གྱི་སྐབས་སུ་སྐྱབས་འགྲོ་སེམས་བསྐྱེད་བྱས་པའི་ཕྱི་
དེ་ ཉིན་ དངོས་ གཞིའི་གོང་དུ་ ལྔ་ བཅུ་ བ་ འཆད་ པར་ བཞེད་ ཀྱང་།



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 53
མལ་གྱོ་ལོ་ཙྪ་བ་ལམ་ཐུན་མོང་བ་ལ་སྦྱངས་ནས་སྔགས་ཀྱི་དཔོན་སློབ་
བྱེད་འདོད་པ་མ་བྱས་པའི་གོང་དུ་གཞུང་འདི་འཆད་པ་ནཱ་རོ་བའི་
བཞེད་པ་ཡིན་གསུང་བ་ལེགས་སོ། ། གཞུང་འདིས་སློབ་མ་བཀྲི་བའི་
རིམ་པ་འདི་ནི་སྤྱོད་བསྡུས་དང་མཐུན་ལ་གནད་ཀྱང་ཤིན་ཏུ་ཆེ་སྟེ་
ལམ་རིམ་དུ་བདག་གིས་བཤད་ཟིན་ཏོ། །གལ་ཏེ་སྔགས་ཀྱི་དབང་མ་
བསྐུར་བའི་སྔོན་དུ་ལྔ་བཅུ་བ་འཆད་པ་མི་རིགས་ཏེ་གསང་བ་སྒྲོག་
པའི་ཉེས་པར་འགྱུར་བའི་ཕྱིར་རོ་ཞེ་ན། སྐྱོན་མེད་དེ། གཞུང་
འདིར་སྔགས་ཀྱི་ཐུན་མོང་མིན་པའི་ཆོས་སྐད་ཤིན་ཏུ་ཉུང་ལ་ཡོད་པ་
རྣམས་དང་དེ་དག་གི་བཤད་པ་རྣམས་ཀྱང་མདོར་བསྡུས་པའི་ མི་
གསལ་བ་ཙམ་ལས་མེད་པའི་ཕྱིར་དང་། གཞན་ཡང་དཔེར་ན་སློབ་
མས་ཐོག་མར་དབང་བསྐུར་བར་གསོལ་བ་བཏབ་པའི་དུས་སུ་ཡོ་བྱད་
མ་འཚོགས་ན་དེ་ལ་བསྲུང་བའི་ཕྱིར་དུ་ལྷའི་བསྒོམ་བཟླས་འགའ་ཞིག་
དབང་མ་བསྐུར་བའི་སྔོན་དུ་བྱེད་པར་གསུངས་པ་གསང་སྒྲོག་ཏུ་མི་
འགྱུར་བ་དང་འདྲ་བར་འདིར་ཡང་ལམ་ཐུན་མོང་བ་ལ་སྦྱངས་ནས་
སྔགས་ལ་འཇུག་འདོད་པའི་ཐོག་མར་བྱེད་ཀྱི་སུ་རུང་རུང་ལ་མི་བྱེད་
དོ། །དེ་ནི་རྡོ་རྗེ་མཁའ་འགྲོའི་རིམ་པར་ཕྱེ་བ་ཞེ་དྲུག་པ་ལས། སློབ་
མ་ཡི་ནི་རྐང་མཐིལ་དུ། །གཞུ་འདྲའི་རླུང་གི་དཀྱིལ་འཁོར་བསམ། །
ལྟེ་བར་ཡེ་ཤེས་མེ་འབར་བ། ། དེ་ཡི་འོད་ཟེར་སྙིང་གར་འབར། །
འབར་བས་ཀུན་ནས་འཁྲིགས་པར་བསྒོམ། ། པཾ་ལས་བྱུང་བའི་ མི་
སྡུག་གཟུགས། ། སྡིག་ནི་སྣ་ཡི་སྒོ་ནས་དབྱུང༌། ། དེ་ནས་ཁྲོ་ བའི་་་



54 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཟུགས་བསྒོམས་ལ། །དེས་ནི་ཀུན་ནས་ཟ་བར་བསྒོམ། །ཞེས་དང༌།
བསྒྲུབ་བྱ་ལྷ་གཟུགས་བསྐྱེད་ནས་ནི། ། བསྲུང་བ་དག་ནི་དགོད་པར་
བྱ། །ཞེས་གསུངས་སོ། ། ལྷ་ནི་ཀུན་ཏུ་བཟང་བོ་སྟེ་དེའི་གཟུགས་སུ་
བསྐྱེད་པར་གཞུང་མང་བོ་ནས་གསུངས་སོ། ། སློབ་མ་ལ་མི་སྨྲ་བར་
སློབ་དཔོན་རང་གིས་དམིགས་པ་དེ་ལྟར་བྱེད་པ་ཡང་མིན་ཏེ་དཀྱིལ་
ཆོག་རྡོ་རྗེ་ཕྲེང་བ་ལས། འཁྱིལ་བའི་སྔགས་ཀྱང་བཟླས་པའི་ཆེད་དུ་
འདི་ལ་སྦྱིན་ནོ། །ཞེས་སློབ་མ་དེ་ཉིད་ལ་བཟླས་པའི་སྔགས་ཀྱང་སྟེར་
བར་གསུངས་ཤིང་དེ་ཁོ་ན་ཉིད་བཅུ་བ་ལས་ཀྱང་དེ་ལྟར་བཤད་པའི་
ཕྱིར་དཔོན་སློབ་གཉིས་ཀས་བསྒོམ་པ་ཡིན་ནོ། །དེ་ལྟར་ན་སྤྱིར་ཐེག་
པ་གང་གི་སྒོར་འཇུག་ཀྱང་ཐོག་མར་བླ་མའི་བསྟེན་ཚུལ་གལ་ཆེ་བར་
མང་དུ་གསུངས་ལ་ཁྱད་པར་དུ་རྡོ་རྗེ་ཐེག་པ་བ་རྣམས་ཀྱི་དངོས་གྲུབ་
ཐམས་ཅད་ནི་བླ་མའི་རྗེས་སུ་བྱེད་པར་རྒྱུད་དུ་མ་ལས་ནན་ཏན་ཤིན་
ཏུ་ཆེ་བར་གསུངས་པས་ལམ་གྱི་རྩ་བ་ནི་རྡོ་རྗེ་སློབ་དཔོན་ལ་བསྟེན་
ཚུལ་ཡིན་ལ་དེ་ཡང་དམིགས་པ་ཐུན་རེ་ཙམ་གྱི་བླ་མའི་རྣལ་འབྱོར་
གྱིས་ནི་བསླབ་བྱ་འདི་རྣམས་མི་ཤེས་པས་གཞུང་འདིའི་དོན་ལེགས་
པར་ཤེས་པ་ལ་འབད་པ་ཆེན་པོ་བྱའོ། །ཤེས་པར་བྱས་ནས་ཀྱང་རྡོ་རྗེ་
འཆང་གི་བཅས་མཚམས་རྣམས་ལ་དྲན་ཤེས་བསྟེན་ནས་བསྲུང་བ་ལ་
འབད་དགོས་སོ། །དེ་ལྟར་བྱས་ན་ཉེས་པ་དེ་རྣམས་ཇེ་ཆུང་དུ་འགྲོ་
ཞིང་བཅས་མཚམས་ལས་འདས་པ་རྣམས་ལ་ཡང་འགྱོད་པ་སྐྱེས་ནས་
ཕྱིར་འཆོས་པར་འདོད་པ་འབྱུང་བས་ཚེ་འདིའམ་སྐྱེ་བ་གཞན་དུ་རིང་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 55
བོར་མི་ཐོགས་པར་བཤེས་གཉེན་བསྟེན་པ་ལ་མཁས་ཤིང་མཁས་པ་
ལྟར་དུ་ཉམས་སུ་ལེན་ནུས་པ་གཞོན་ནུ་ནོར་བཟང་དང་དཔའ་བོ་
རྟག་ཏུ་ངུ་ལྟ་བུར་འགྱུར་ལ། འདི་དག་ཤེས་པར་མ་བྱས་པའམ་
ཤེས་ཀྱང་སྲུང་བའི་གོ་ཆ་མ་བཟུང་ན་འབྱུང་ཉེ་ལ་གྲངས་མང་བའི་
ཉེས་པ་འདི་རྣམས་ཀྱིས་རྒྱུན་དུ་གོས་པར་འགྱུར་ཞིང་ཚེ་རབས་མང་
བོར་ཡང་བཅས་པ་དེ་དག་ལ་སློབ་ནུས་པར་མི་འགྱུར་བས་ཤེས་རབ་
ཅན་རྣམས་ཀྱིས་གཞུང་འདི་བླ་མའི་རྣལ་འབྱོར་གྱི་གདམས་པའི་་་
མཆོག་ཏུ་ཤེས་པར་གྱིས་ཤིག གསུམ་པ་བཤད་ནས་སྣོད་རུང་དུ་ཇི་
ལྟར་བྱ་བ་ནི། དེ་ནས་སྔགས་སོགས་བྱིན་པ་ཡིས། །དམ་ཆོས་སྣོད་
དུ་བྱས་ནས་སུ། །རྩ་བའི་ལྟུང་བ་བཅུ་བཞི་ནི། །བཀླག་དང་འཛིན་
པ་ཉིད་དུ་བྱ། །ཞེས་གསུངས་ཏེ། ཐུན་མོང་གི་ལམ་རིམ་ལ་སྦྱངས་
ཤིང་བླ་མའི་བསྟེན་ཚུལ་ལ་བསླབས་པའི་རྗེས་དེ་ནས་སློབ་མ་དེའི་
རྒྱུད་སྣོད་རུང་དུ་བྱའོ། །གང་གི་སྣོད་དུ་རུང་བར་བྱ་སྙམ་ན། དམ་
པ་ནི་སངས་རྒྱས་རྣམས་སོ། །ཆོས་ནི་དེས་ལེགས་པར་གསུངས་པའི་
རྗོད་བྱེད་རྒྱུད་སྡེ་རིན་པོ་ཆེ་རྣམས་དང་བརྗོད་བྱ་ལམ་རིམ་པ་གཉིས་
ལ་སོགས་པ་སྟེ་དེ་དག་ཉན་པ་དང་སྒྲུབ་པའི་སྣོད་དུ་བྱའོ། ། ཐབས་
དང་གིས་སྣོད་དུ་བྱ་སྙམ་ན། སྔགས་སོགས་ཞེས་པ་ལ་དམ་ཚིག་གི་ཆོ་ག་
ཀུན་ལས་བཏུས་པར། དེ་ནས་གསང་སྔགས་བྱིན་པ་ཡིས། །ཞེས་
འབྱུང་བས་གསང་ཞིང་སྦས་པས་འགྲུབ་པ་དང་སྣོད་མིན་གྱི་ཡུལ་མིན་
པས་ན་གསང་བའོ། །སྔགས་ནི་དེའི་སྐད་དོད་མ་ལ་མན་ཡིད་དང་



56
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཏྲ་ཡ་ སྐྱོབ་པ་སྟེ་ཡིད་སྐྱོབ་པས་ན་སྔགས་ཏེ་འདུས་པའི་ལེའུ་བཅོ་་
བརྒྱད་པ་ལས། ། དབང་བོ་དང་ནི་ཡུལ་རྣམས་ཀྱི། །རྐྱེན་གྱིས་གང་
དང་གང་བྱུང་ཡིད། །ཡིད་དེ་མན་ཞེས་བྱ་བར་བཤད། ། ཏྲ་ནི་སྐྱོབ་
པར་བྱེད་པའི་དོན། །ཞེས་གསུངས་སོ། །ཡིད་སྐྱོབ་པ་ལ་མང་དུ་ཡོད་
ཀྱང་སྐབས་འདིར་ནི་དབང་བསྐུར་ནས་ཡིད་སྐྱོབ་པ་ལ་བྱེད་དགོས་
པས་དེ་བྱིན་པ་ཡི་སྒོ་ནས་སྣོད་དུ་བྱས་པའོ། །ཡིད་གང་ལས་སྐྱོབ་པ་
ནི། ངན་འགྲོ་དང་སྲིད་པའི་སྡུག་བསྔལ་དང་ཐེག་པ་དམན་པ་ལས་
བསྲུང་བས་ན་སྐྱོབ་པའོ། ། ཞེས་ཤཱནྟི་པས་གསུངས་པ་ལྟར་རོ། །དེ་
ལྟར་སྣོད་རུང་དུ་བྱས་ནས་དེ་ནས་ཅི་ཞིག་ཐོག་མར་བྱ་ཞེ་ན། ཐོག་
མར་བྱ་བ་ནི་དབང་བསྐུར་བའི་དུས་སུ་ཐོབ་པའི་དམ་ཚིག་དང་སྡོམ་
པ་མ་ཉམས་པར་བྱེད་པ་ཤིན་ཏུ་གལ་ཆེ་སྟེ་སྡོམ་པ་བཏང་ན་དངོས་
གྲུབ་འཐོབ་པའི་རྩ་བ་ཆད་པར་འགྱུར་བས་དེ་ནས་ལམ་བསྒོམ་པ་
དང་རྒྱུད་འཆད་ཉན་སོགས་བྱེད་པ་ནི་རྨང་མེད་པའི་ཐོག་བྱེད་འདོད་
པ་དང་འདྲའོ། །དེས་ན་དབང་བསྐུར་བ་བྱས་པའི་མཇུག་ཐོགས་སུ་
ལྟུང་བར་འགྱུར་མི་འགྱུར་གྱི་མཚམས་དེ་ནས་བསྲུང་བ་དགོས་པས་
སྔགས་ཀྱི་སྡོམ་པའི་བསླབ་བྱ་རྣམས་བླ་མས་བཤད་ནས་སློབ་མས་ཤེས་
པར་བྱ་དགོས་ཏེ་དབང་མ་བསྐུར་བའི་སྔ་རོལ་ཏུ་སྔགས་ཀྱི་བསླབ་བྱ་
ཚང་བར་ཉན་དུ་མི་རུང་བའི་ཕྱིར་རོ། །བསླབ་བྱ་མང་དུ་ཡོད་ཀྱང་
སྡོམ་པ་གཅོད་པའི་རྒྱུ་རྩ་ལྟུང་རྣམས་གཞན་དང་མི་འདྲ་བས་རྩ་བའི་
ལྟུང་བ་བཅུ་བཞི་བའི་ཚིག་དག་ཏུ་བཀླག་པ་དང་དོན་ཡིད་ལ་འཛིན་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 57
པ་ཉིད་དུ་བྱས་ཏེ། རྩ་ལྟུང་གིས་མ་གོས་པ་ལ་ཆེས་ཆེར་འབད་པར་
བྱའོ། །འདི་ནི་དཔེར་ན་སྤྱོད་འཇུག་ལས། ནམ་མཁའི་སྙིང་པོའི་
མདོ་སྡེ་ནི། ། ཐོག་མ་ཉིད་དུ་བལྟ་བར་བྱ། ། ཞེས་རྩ་ལྟུང་རྣམས་དེ་
ལས་བསྟན་པས་བྱང་སེམས་ཀྱི་སྡོམ་པ་བཟུང་བས་དེ་ཐོག་མར་བལྟ་
དགོས་པར་གསུངས་པ་དང་འདྲ་ སྟེ་བསླབ་བྱ་གཞན་ལ་བསླབ་མི་
དགོས་པ་ནི་མ་ཡིན་ནོ། །འདི་ན་བླ་ན་མེད་པའི་ཐེག་པ་ལ་སྙིང་ཐག་
པ་ནས་སློབ་པར་འདོད་པ་དག་ཀྱང་དབང་བསྐུར་བ་ཐོབ་པའི་འོག་
ཏུ་ཐོག་མར་རྩ་ལྟུང་བཅུ་བཞི་ལ་སོགས་པའི་བསྲུང་མཚམས་ཤེས་པར་
བྱས་ནས་མི་སྲུང་བར་ལམ་བསྒོམ་པ་དང་རྒྱུད་བཤད་ཉན་བྱེད་པ་
སྐད་བྱེད་པ་ནི་རྡོ་རྗེ་ཐེག་པའི་ཚུལ་ལས་རྣམ་པར་འཁྱམས་པ་ཡིན་
པས་བདག་ལེགས་སུ་འདོད་པ་དག་གིས་ནི་དབང་ཐོབ་ནས་དམ་ཚིག་
དང་སྡོམ་པ་བསྲུང་བ་གཞིར་བྱས་ཏེ་སྔགས་ལ་ཐོས་བསམ་སྒོམ་གསུམ་
བྱའོ། །་
གསུམ་པ་བཤད་པ་མཐར་ཕྱིན་པའི་བྱ་བ་ནི། དེ་ལྟར་བླ་མའི་
རྗེས་འཇུག་སློབ་མ་ནི། །མ་ལུས་ཕན་སྐྱེད་སྐྱོན་མེད་འདི་བྱས་པའི། །
དགེ་བ་མཐའ་ལས་བདག་གིས་གང་བསགས་པ། །དེས་ནི་འགྲོ་བ་
མྱུར་དུ་རྒྱལ་གྱུར་ཅིག ། ཅེས་གསུངས་ཏེ། ལྔ་བཅུ་བ་འདི་མཐའ་
ཡས་པའི་སེམས་ཅན་གྱི་དོན་དུ་མཐའ་ཡས་པའི་བྱང་ཆུབ་ལ་དམིགས་
ནས་བྱས་པ་སྟེ་བརྩམས་པའི་དགེ་བ་མཐའ་ཡས་པ་བྷ་བི་ལྷ་བདག་
གིས་གང་བསགས་པ་དེས་ནི་འགྲོ་བ་ཐམས་ཅད་མྱུར་དུ་རྒྱལ་བའི་གོ་



58
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འཕང་ཐོབ་པར་གྱུར་ཅིག་ཅེས་གཞུང་བརྩམས་པའི་ངལ་བ་ལས་བྱུང་
བའི་བསོད་ནམས་མི་ཟད་ཅིང་སྤེལ་བའི་ཕྱིར་དུ་བསྔོ་བའོ། །ལྔ་བཅུ་
བ་ཇི་འདྲ་བ་ཞེ་ན། སྔར་བཤད་པ་དེ་ལྟར་རང་དབང་དོར་ནས་བླ་
མའི་རྗེས་སུ་མཐུན་པར་འཇུག་པའི་སློབ་མ་ལ་ནི་འཕྲལ་དང་ཡུན་དུ་
ཕན་པ་མ་ལུས་པ་སྐྱེད་པར་བྱེད་ཅིང་མ་བཤད་ལོག་བཤད་ཧ་ཅང་
བཤད་པའི་སྐྱོན་རྣམས་མེད་པ་སྟེ་དེ་དག་དང་བྲལ་བའོ། །ཁྱད་པར་
འཕགས་བསྟོད་ལས། བསོད་ནམས་བྱས་པའི་ཚོགས་དག་ནི། །
སེམས་ཅན་རྣམས་ལ་ཡོངས་བསྔོ་བ། ། བཅོམ་ལྡན་ཁྱོད་ཀྱིས་གང་
གསུངས་པ། ། དེ་གཞན་བསྟན་བཅོས་ལས་མ་བཤད། ། ཅེས་་་་་་་་
གསུངས་པ་ལྟར་གཞུང་བརྩམས་པ་སོགས་ཀྱི་དགེ་བ་སེམས་ཅན་ཀུན་
ལ་བསྔོ་བ་འདི་ནི་ཕྱི་རོལ་པ་ལ་མེད་པས་ཐུབ་པའི་བསྟན་པའི་ཁྱད་
ཆོས་སུ་གྱུར་པའི་ ཐབས་མཁས་ཆེན་པོའོ། །ས་གསུམ་འདྲེན་པའི་
ལེགས་པར་བཤད་པ་ལས། །ཇི་བཞིན་བཏུས་པའི་བླ་མ་ལྔ་བཅུ་བ། །
གུས་ལྡན་སློབ་མའི་ཡིད་ལ་རེ་བའི་དཔལ། ། ཡོངས་སུ་རྫོགས་པར་
སྐོང་བའི་གཞུང་མཆོག་འདི། ། ཟབ་མོའི་རྒྱུད་དང་དེ་ལ་ རིང་མོ་
ནས། ། སྦྱངས་ པས་ མཁས་ པའི་ གོ་ འཕང་ མཆོག་ བརྙེས་ པའི། །
གཞུང་མང་བལྟས་ནས་ཤིན་ ཏུ་གསལ་བར་ནི། ། དམ་པའི་གསུང་
གིས་བསྐུལ་བས་ལེགས་པར་བཤད། ། གང་དེ་བཤེས་གཉེན་བསྟེན་
ཚུལ་མི་མཁས་ཤིང་། །ཅུང་ཟད་ཤེས་ཀྱང་དེ་དོན་བསྒྲུབ་པ་ཡི། ། །
བརྩོན་པ་ཆེན་པོས་རྣམ་པར་དམན་པ་ཡིས། ། སྒོ་གསུམ་བག་མེད་



བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་། 59
དབང་དུ་སོང་གྱུར་པ། ། བདག་དང་བདག་འདྲ་འགའ་ཡི་ཡིད་ལ་
ནི། །ལམ་བཟང་འདི་ལ་གོམས་པ་བསྐྱེད་ཕྱིར་ཡིན། །འདི་ལས་བྱུང་
བའི་རབ་འབྱམས་དགེ་ཚོགས་ཀྱང་། ། མཐའ་ཡས་འགྲོ་བའི་ཉེར་་
འཚོའི་རྒྱུ་རུ་བསྔོ། །དེས་ནི་ཕན་འདོགས་ཞིང་གི་མཆོག་གྱུར་པ། །
བཤེས་གཉེན་རྣམས་ལ་ལོག་པར་བསྒྲུབས་པའི་ལས། ། ཐོག་མ་མེད་
ནས་བགྱིས་དང་བགྱིད་སྩལ་དང་། །རྗེས་སུ་ཡི་རང་བགྱིས་པར་གྱུར་
པའི་ལས། །སྐྱེ་བོ་འདི་ཡིས་གང་དང་གང་བསགས་པ། །མ་ལུས་མྱུར་
དུ་བྱང་ནས་དམ་པའི་མགོན། ། ཚུལ་བཞིན་བསྟེན་ལ་ དཔའ་ཞིང་
རྟུལ་ཕོད་པའི། །རྟག་ཏུ་ངུ་དང་ནོར་བཟང་འདྲ་བར་ཤོག། ཅེས་སློབ་
དཔོན་མཁས་པ་ཆེན་པོ་བྷ་བི་ལྷས་མཛད་པའི་བླ་མ་ལྔ་བཅུ་བ་རྒྱ་གར་
གྱི་མཁན་པོ་པདྨ་ཀ་རཝ་རྨ་དང་། ཞུ་ཆེན་གྱི་ལོ་ཙྪ་བ་དགེ་སློང་རིན་
ཆེན་བཟང་བོས་རྒྱ་སྐད་ལས་བོད་ཀྱི་སྐད་དུ་བསྒྱུར་ཅིང་ཚིག་དང༌
དོན་ལ་ཞུ་ཆེན་བྱས་ཏེ་ཉན་བཤད་ཀྱིས་གཏན་ལ་ཕབ་པའི་རྣམ་་་་
བཤད་སློབ་མའི་རེ་བ་ཀུན་སྐོང་ཞེས་བྱ་བའི་འདི་ནི། གཞུང་འདི་
ལ་རྒྱ་གར་བའི་འགྲེལ་བ་མི་སྣང་ཡང་འདི་གང་ལས་གཙོ་ཆེར་བཏུས་
པའི་རྒྱུད་དཔལ་གསང་བ་འདུས་པ་དང་རྡོ་རྗེ་ཕྲེང་བ་དང་རྡོ་རྗེ་སྙིང་
བོ་རྒྱུན་གྱི་རྒྱུད་དང་སྒྱུ་འཕྲུལ་དྲ་བ་དང་ སཾ་བྷུ་ཊ་དང་རྡོ་རྗེ་གུར་་
དང༌། ། རྡོ་རྗེ་མཁའ་འགྲོ་དང་དཔལ་མཆོག་དང་བོ་ལ་ སོགས་ པ་་་
རྣམས་དང་། སྔགས་ཀྱི་བསྟན་བཅོས་གཞན་རྣམས་ལའང་བརྟེན་
ནས། བཤེས་གཉེན་བསྟེན་ཚུལ་ཉམས་སུ་ལེན་པར་འདོད་པའི་



60 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དོན་གཉེར་ཅན་མང་བོ་དང་འཇིག་རྟེན་མགོན་པོ་ཆོས་ཀྱི་རྗེ་དཔལ་
འབྲི་གུང་བ་ཞེས་ཡོངས་སུ་གྲགས་པའི་གདུང་རྒྱུད་དུ་འཁྲུངས་ནས་
འགྲོ་བ་མཐའ་ཡས་པའི་འདྲེན་པར་གྱུར་པ་གུ་ཤི་ཆེན་པོ་དོན་གྲུབ་
རྒྱལ་པོ་བ་དང་། རིག་པ་འཛིན་པའི་སྡེ་སྣོད་ལ་སྦྱངས་པའི་རྡོ་རྗེ་
འཛིན་པ་ཆེན་པོ་བླ་མ་ཆོས་སྒོ་བ་བཀྲ་ཤིས་རིན་ཆེན་པ་རྣམས་ཀྱིས་
བསྐུལ་ཞིང་། དུས་ཕྱིས་མདོ་སྔགས་ཀྱི་བསྟན་པ་ཡོངས་སུ་རྫོགས་
པའི་གནད་རྣམས་མཁྱེན་ནས་གཅིག་ཏུ་བསྟན་པ་རིན་པོ་ཆེ་ལ་གཅེས་
སྤྲས་སུ་མཛད་པའི་གནས་བརྟན་མཁས་ པ་ཆེན་པོ་སྐྱབས་མཆོག་་་་
དཔལ་བཟང་བོའི་གསུང་གིས་ཉེ་བར་བསྐུལ་བའི་དོན་དུ། དགེ་
སློང་རྡོ་རྗེ་འཛིན་པ་བློ་བཟང་གྲགས་པའི་དཔལ་གྱིས་བྱང་རྭ་སྒྲེང་
རྒྱལ་བའི་དབེན་གནས་ཀྱི་ཡང་དགོན་བྲག་སེང་གེའི་ཞོལ་དུ་སྦྱར་བའི་
ཡི་གེ་བ་ནི། ནང་རིག་པ་སྡེ་སྣོད་གསུམ་དང་གཏན་ཚིགས་རིག་
པའི་ཚུལ་ལ་སྤོབས་པ་དགེ་བ་ཅན་སྡོམ་བརྩོན་དར་མ་རིན་ཆེན་ནོ། །
འདི་ ལ་ བརྟེན་ནས་ ཀྱང་ བསྟན་ པ་ རིན་ པོ་ ཆེ་ རྒྱས་ པར་ གྱུར་ ཅིག་
སརྦ་མངྒ་ལཾ། ། སྭ་སྟི། རྒྱལ་བསྟན་པད་ཚལ་ ཕན་བདེའི་དྲི་བསུང་
ཅན། ། བཤད་སྒྲུབ་འདབ་རྒྱས་རྣམ་ གྲོལ་ སྦྲང་རྩིའི་བཅུད། ། འགྲོ་
ཀུན་སྤྱོད་ཕྱིར་སྐུ་འབུམ་བྱམས་པ་གླིང་། ། ཆོས་སྡེ་ཆེ་ནས་ཆོས་སྦྱིན་
ཆར་འདི་སྤེལ། ། ། །



དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། །
，61
༄༅། །དགེ་ཚུལ་གྱི་བསླབ་བྱ་གནམ་
རྩེད་ལྡེང་མ་བཞུགས་སོ། །
རྗེ་ཙོང་ཁ་བས་མཛད།
ཐམས་ཅད་མཁྱེན་པ་ལ་ཕྱག་འཚལ་ལོ། །དགེ་སློང་གི་ལྟུང་བ་
སྡེ་ལྔ་བོ་ཐམས་ཅད། དགེ་ཚུལ་ལ་རྣམ་པ་གསུམ་དུ་འགྱུར་ཏེ། དེ་
ཡང་འགའ་ཞིག་བླངས་པ་ལས་འདས་པའི་ཉེས་པ། འགའ་ཞིག་
ཕྱོགས་མཐུན་གྱི་ཉེས་པ། འགའ་ཞིག་ལྟུང་མེད་དུ་འགྱུར་རོ། །
བླངས་པ་ལས་འདས་པའི་ཉེས་པ་ལ་གྲངས་སུམ་ཅུ་རྩ་དྲུག་ཏུ་བྱས་
པའི་དང་བོ། སྲོག་གཅོད་བཞི་དང་ཞེས་པའི། མི་གསོད་པ་ཕམ་
པ་དང་འདྲ་བའི་ཉེས་བྱས་ལ། གཞི། བསམ་ པ། སྦྱོར་བ།
མཐར་ ཐུག་ གི་ ཡིན་ ལག་ གོ། དང་ བོ་ ལ་ རྟེན་ དང་ ཡུལ་ གཉིས།
རྟེན་དགེ་ཚུལ་གྱི་བསླབ་པ་རྣམ་དག་དང་ལྡན་པའམ། གསོད་རུང་
ཡན་ཆད། ཤེས་པ་རང་བཞིན་དུ་གནས་པ། བསླབ་པ་མ་བཅས་
པའི་གོང་གི་དགེ་ཚུལ་མ་ཡིན་པའོ། །ཡུལ་མིའམ་མིར་ཆགས་པའོ། །
བསམ་ པ་ལ་འདུ་ཤེས་དང་། ཀུན་སློང་གཉིས། འདུ་ཤེས་ནི།
མིའམ་མིར་ཆགས་པ་ཡིན་པ་ལ་ཡིན་པར་འདུ་ཤེས་པའམ། ཐེ་ཚོམ་



62 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཟ་བའོ། །ཀུན་སློང་དེ་གསོད་པར་འདོད་པ་རྒྱུན་མ་ཆད་པའོ། །སྦྱོར་
བ་རང་ངམ་བསྐོས་པས་དུག་དང་མཚོན་ལ་སོགས་པ་གང་ཡང་རུང་
བས་གསོད་པར་རྩོམ་པའོ། ། མཐར་ཐུག་སྲོག་གི་དབང་བོ་འགགས་
པའི་ཚེ་ན། མི་གསོད་ པ་ ཕམ་པ་དང་འདྲ་བའི་ཉེས་བྱས་སོ། །
མདོར་ན་སྲོག་གཅོད་ཀྱི་ཕམ་འདྲའི་ཉེས་བྱས་མ་གཏོགས་པ་མི་གསོད་
འདོད་དང་། དུད་འགྲོ་ལས་གཞན་པའི་མི་མ་ཡིན་གསོད་འདོད་
ཀྱིས་ ཀུན་ནས་བསླངས་པའི་ལུས་ངག་གི་ཉེས་པ་ཐམས་ཅད་དེར་
གཏོགས་ཀྱི་བཤགས་བྱའི་ཉེས་བྱས་སོ། ། ་
གཉིས་པ་དུད་འགྲོ་དང་བཅས་པ་བརྡེག་པ་བཤགས་པར་བྱ་
བའི་ཉེས་བྱས་ལ། གཞི་ཡན་ལག་གཉིས། རྟེན་གོང་དང་འདྲ།
ཡུལ་དུད་འགྲོའི་སྐྱེ་གནས་སུ་གཏོགས་པའི་སྲོག་ཆགས་ཡིན་པ་ཐ་མལ་
བའི་མིག་ལ་སྣང་དུ་རུང་བ་ གཞི་དང་བཅས་པའོ། ། བསམ་ པ་ལ་་
གཉིས། འདུ་ཤེས་སྲོག་ཆགས་དང་བཅས་པ་ལ་བཅས་པར་འདུ་
ཤེས་པའམ། ཐེ་ཚོམ་ཟ་བའོ། །ཀུན་སློང་སྲོག་ཆགས་དང་བཅས་
པ་ གཞན་ དོན་ དུ་ འདུ་ ཤེས་ པར་ འདོད་ པ་ རྒྱུན་ མ་ ཆད་ པའོ། །
སྦྱོར་བ་རང་ངམ་བསྐོས་པས་སྲོག་ཆགས་དང་བཅས་པ་ལ་གཞན་དོན་
དུ་འདེབས་པར་རྩོམ་པའོ། །མཐར་ཐུག་སྲོག་ཆགས་ཇི་སྙེད་ཤིང་། །
དེ་སྙེད་ཀྱིས་བཤགས་པར་བྱ་བའི་ཉེས་བྱས་སོ། ། གསུམ་པ་དུད་
འགྲོ་དང་བཅས་པ་ལ་སྤྱོད་པ་བཤགས་པར་བྱ་བའི་ཉེས་བྱས་ལ་གཞི་
ཡན་ལག་སོགས་གོང་དང་འདྲ། ཀུན་སློང་རང་འབའ་ཞིག་གི་དོན་



དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། ། 63
དུ་སྤྱོད་འདོད་དང་། སྦྱོར་བ་རང་ངམ་བསྐོས་པས་རང་འབའ་ཞིག་
གི་དོན་དུ་སྤྱོད་པར་རྩོམ་པའོ། །བཞི་བ་དུད་འགྲོ་གསོད་པ་བཤགས་
བྱའི་ཉེས་བྱས་ལ་བཞི་ལས། རྟེན་སྔར་བཞིན། ཡུལ་དུད་འགྲོའི་
སྐྱེ་ གནས་ སུ་ གཏོགས་ པའི་སྲོག་ ཆགས་ ཡིན་ པ་ གཞི་ མེད་ པའོ། །
བསམ་པ་ལ་འདུ་ཤེས་ནི། དུད་འགྲོ་ཡིན་པ་ལ་ཡིན་པར་འདུ་ཤེས་
པའམ་ཐེ་ཚོམ་ཟ་བའོ། །ཀུན་སློང་དེ་གསོད་པར་འདོད་པ་རྒྱུན་མ་
ཆད་པའོ། ། སྦྱོར་བ་རང་ངམ་བསྐོས་པས་མཚོན་ལ་སོགས་པ་གང་
ཡང་རུང་བས་གསོད་པར་རྩོམ་པའོ། །མཐར་ཐུག་སྲོག་གི་དབང་བོ་
འགགས་ པའི་ཚེ་ནའོ། ། མ་བྱིན་ལེན་ཞེས་པ་ལ་བཞི། གཞི་ཡན་
ལག་གི་རྟེན་སྔར་བཞིན། ཡུལ་གང་ལ་བརྐུ་བའི་ཡུལ་ནི། མི་ཡིན་
པ་རང་ལས་ནོར་ཐ་དད་པའོ། །གང་བརྐུ་བའི་དངོས་པོ་ནི། ཡུལ་
དུས་དེར་སྦྱོར་བ་གཅིག་གིས་བརྐུ་བྱ་རྐུ་བྱེད་གཉིས་ཀ་ལ་བལྟོས་པའི་
རིན་ ཐང་ ཚང་ བ། མི་ ཡིས་ བདག་ གིར་ བྱས་ ཤིང་ དབང་ བ།
གཡོས་སུ་བྱས་པའི་ཁ་ཟས་དང་གཤེད་མ་ སོགས་ པས་གློ་བུར་དུ་་་
བདག་གིར་བྱས་པའི་དུར་ཁྲོད་པའི་ རྫས་མ་ཡིན་པས་མི་དམན་་་་
པའོ། །བསམ་པ་ལ་འདུ་ཤེས་སྤྱི་དང་བྱེ་བྲག་མ་འཁྲུལ་བའོ། །ཀུན་
སློང་གཞན་གྱི་ཡིན་ཏེ་མ་གནང་ཡང་རང་འཚོ་བའི་ཆེད་དང་གཏན་
དུ་འབྲལ་འདོད་རྒྱུན་མ་ཆད་པའོ། །སྦྱོར་བ་རང་ངམ་བསྐོས་པས་རྐུ་
བར་རྩོམ་པའོ། །མཐར་ཐུག་ཐོབ་བློ་སྐྱེས་པའི་ཚེ་ནའོ། །མ་བྱིན་པར་
ལེན་པའི་ཕམ་འདྲའི་ཉེས་བྱས་མ་གཏོགས་པ་རྐུ་སེམས་ཀྱིས་ཀུན་ནས་



64
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསླངས་པའི་ལུས་ངག་གི་ཉེས་པ་ཐམས་ཅད་དེར་གཏོགས་ཀྱི་་་་་
བཤགས་བྱའོ། །
མི་ཚངས་སྤྱོད་དང་ཞེས་པ་ལ་བཞི། གཞིའི་ཡན་ལག་ལ་་་
གཉིས། གང་གིས་རྩོལ་བའི་རྟེན་ནི། ནོར་བུ་ཡིན་པ། རང་གི་རྒྱུད་
དང་འབྲེལ་བ། ལས་སུ་རུང་བ། ནད་དང་བྲལ་བའོ། ། གང་ལ་
བརྩལ་བའི་ཡུལ་ནི། ལམ་གསུམ་དང༌། དེ་གང་ལ་གནས་པའི་
ལུས་ གཉིས། ལམ་ གསུམ་ ནི། ཁ་ དང་། བཤང་ ལམ་ དང་།
མོའི་ ཟག་ བྱེད་ གསུམ་ གྱི་ ཕྱོགས་ ཀྱི་ དང་ བོའི་ མཚམས་ ཡན་ ཆད།
ནད་ལ་སོགས་པས་མ་ཉམས་པའོ། །དེ་གང་ལ་གནས་པའི་ལུས་ནི་
ལུས་ཚང་བའམ་ལུས་ཀྱི་སྟོད་སྨད་གང་རུང་ཚང་བ། བསྟེན་དུ་རུང་
བ་སྟེ་དེ་ཡང་ཤི་བ་དང་གསོན་པོའི་ལུས་མི་དང་མི་མ་ཡིན་པ་དང་།
སྐྱེས་པ་དང་། བུད་མེད་དང་། མ་ནིང་དང་རང་དང་གཞན་གྱི་
ལུས་ཀྱི་ རྨའི་ སྒོ་ གང་ ཡིན་ཡང་ ཕམ་འདྲར་འགྱུར་བ་ལ་འདྲའོ། །
བསམ་པ་ལ་གཉིས། འདུ་ཤེས་འཁྲུལ་མ་འཁྲུལ་འདྲ་ཞིང༌། ཀུན་
སློང་ལམ་དང་ཡན་ལག་གི་རྣམ་པ་འཕྲད་པའི་རེག་པ་བདག་གིར་
བྱེད་འདོད་རྒྱུན་མ་ཆད་པའོ། །སྦྱོར་བ་བསམ་པའི་དོན་ལ་དེ་ལྟར་
རྩོམ་པའོ། །མཐར་ཐུག་བཅུག་པའི་རེག་པ་ལུས་ཤེས་ཀྱིས་མྱོང་ཞིང་
ཡིད་ཀྱིས་བདག་གིར་བྱས་པ་ན་མི་ཚངས་པར་སྤྱོད་པ་ཕམ་པ་དང་
འདྲ་བའི་ཉེས་བྱས་སོ། །མི་ཚངས་སྤྱོད་ཀྱི་ཕམ་འདྲའི་ཉེས་བྱས་མ་
གཏོགས་པ་མི་ཚངས་པར་སྤྱོད་པ་སྨྲ་འདོད་དང༌། གཞན་གྱིས་སྨྲས་



དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། ། 65
པ་དང་དུ་ལེན་འདོད་ཀྱིས་ཀུན་ནས་བསླངས་པའི་ལུས་ངག་གི་ཉེས་
པ་ཐམས་ཅད་དེར་གཏོགས་ཀྱི་བཤགས་བྱའོ། །
རྫུན་ དུ་ སྨྲ་ ཞེས་ པ་ ལ་ བཞི། གཞིའི་ ཡན་ ལག་ ལ་ གསུམ།
གང་གིས་སྨྲ་བའི་རྟེན་སྔར་བཞིན། གང་ལ་སྨྲ་བའི་ཡུལ་མི་ཡིན་པ་
སྨྲ་ཤེས་པ། དོན་གོ་བ། ཤེས་པ་རང་བཞིན་དུ་གནས་པ། མ་
ནིང་དང་མཚན་གཉིས་ པ་ མ་ ཡིན་ པ། ཐ་སྙད་ལྔ་ དང་ ལྡན་ པ།
ལུས་ཐ་མལ་དུ་གནས་པ། རང་ལས་རྒྱུད་ཐ་དད་པ་སྟེ། ཆོས་
བདུན་ ལྡན་ ནོ། ། དངོས་ པོ་ གང༌ སྨྲ་ བའི་ མི་ ཆོས་ བླ་ མ་ ཡིན་ ཏེ།
འདོད་ཁམས་ལས་འདས་པ་བསམ་གཏན་དང་བོ་ཡན་ཆད་ནས་་་
སངས་རྒྱས་ཀྱི་སའི་བར་གྱིས་བསྡུས་པའི་འཇིག་རྟེན་དང་འཇིག་རྟེན་
ལས་འདས་པའི་ཡོན་ཏན་གང་ཡང་རུང་བའོ། །བསམ་པ་ལ་གཉིས།
འདུ་ཤེས་སྤྱི་དང་བྱེ་བྲག་མ་འཁྲུལ་བའོ། ། ཀུན་སློང་ནི་འདུ་ཤེས་་
བསྒྱུར་ཏེ་མི་ཆོས་བླ་མ་ཐོབ་པར་སྨྲ་འདོད་དང་གཞན་གྱིས་སྨྲས་པའི་
ཚིག་དང་དུ་ལེན་པར་འདོད་པ་རྒྱུན་མ་ཆད་པའོ། །སྦྱོར་བ་ངག་ཡན་
ལག་ལྔ་ལྡན་ཏེ། ངག་ཡིན་པ། རང་གི་ཡིན་པ། བདག་ཉིད་
དང་འབྲེལ་བ། མ་ནོར་བར་སྨྲས་པ། གསལ་བོར་སྨྲས་པའོ། །
དེས་མི་ཡི་ཆོས་བླ་མ་ཐོབ་པར་སྨྲ་བར་རྩོམ་པའོ། །གཞན་གྱིས་སྨྲས་
པའི་ཚིག་དང་དུ་ལེན་པར་རྩོམ་པའོ། །མཐར་ཐུག་དོན་གོ་བའི་ཚེ་ན་
རྫུན་དུ་སྨྲས་པ་ཕམ་པ་དང་འདྲ་བའི་ཉེས་བྱས་སོ། །རྫུན་དུ་སྨྲ་བའི་
ཕམ་འདྲའི་ཉེས་བྱས་མ་གཏོགས་པ། འདུ་ཤེས་བསྒྱུར་ནས་མི་ཆོས་



66 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བླ་མ་སྨྲ་འདོད་དང་། གཞན་གྱིས་སྨྲས་པ་དང་དུ་ལེན་འདོད་ཀྱིས་
ཀུན་ནས་བསླངས་པའི་ལུས་ངག་གི་ཉེས་པ་ཐམས་ཅད་དེར་གཏོགས་
ཀྱི་བཤགས་བྱའོ། ། ཕམ་འདྲའི་ཉེས་བྱས་ཞེས་པའི་དོན་ཉེས་བྱས་
ཡིན་ཡང་། དགེ་སློང་གི་ཕམ་པ་བཞི་དང་བྱེད་ལས་འདྲ་བས་བཞི་
བོ་ལ་ ཕམ་འདྲ་ཞེས་བཏགས་པ་ཡིན་ནོ། །བྱེད་ལས་འདྲ་ཚུལ་ནི།
དགེ་སློང་ལ་ ཕམ་ པ་བཞི་ གང་ཡང་རུང་བ་ འཆབ་ བཅས་བྱུང་ན།
སླར་གསོར་མི་རུང་དུ་བྱས་པས། ཚེ་དེ་ལ་སོ་ཐར་གྱི་སྡོམ་པ་གང་
ཡང་རྒྱུད་ལ་མི་སྐྱེ་ལ། འཆབ་མེད་བྱུང་ན། དགེ་འདུན་ལས་ཕམ་
པའི་དག་བྱེད་དུ་ཆད་ལས་ཀྱི་བསླབ་ པ་བླངས་ནས་དགྲ་བཅོམ་མ་
ཐོབ་ན། ཚེ་ཇི་སྲིད་འཚོའི་བར་དུ་ཆད་ལས་ཀྱི་བསླབ་པ་ཚུལ་བཞིན་
སྤྱད་ པས། དག་ པར་ གསུངས་ པ་ བཞིན་ དུ་ དགེ་ ཚུལ་ ལ་ ཡང་།
ཕམ་འདྲ་བཞི་བོ་འཆབ་བཅས་བྱུང་ན་སླར་གསོར་མི་རུང་དུ་བྱེད་ལ།
འཆབ་མེད་བྱུང་ན་ཆད་ལས་ཀྱི་བསླབ་པ་བླངས་ནས་ཚུལ་བཞིན་དུ་
ཆད་ལས་ཉམས་སུ་ལེན་དགོས་པའི་བསླབ་སྦྱིན་དགེ་ཚུལ་ཙམ་དུ་རུང་
བ་ཡིན་པས། དེ་ལྟར་ཡང་སུམ་བརྒྱ་བ་ལས། དགེ་སློང་བཞིན་དུ་
དགེ་ཚུལ་ཡང་། ། ཕྱི་ནས་སྡོམ་སྤྱིའི་སྐལ་བ་མེད། །ཅེས་སོ། །གཞི་
མེད་ཅེས་པ་ནི། ཉམས་པར་འདུན་པས་མཐོང་ཐོས་དོགས་གསུམ་
གྱི་གཞི་མེད་པར་ཤེས་པའམ། ཐེ་ཚོམ་ཟ་བཞིན་དུ་འདུ་ཤེས་བསྒྱུར་
ནས། དགེ་སློང་འདིས་མི་ཚངས་པར་སྤྱོད་པ་ལ་སོགས་པ་བྱས་སོ། །
ཞེས་བྱེད་པ་བོ་དང་བྱ་བ་སྦྱར་ནས་སྐུར་བ་འདེབས་པའི་ཚིག་གསལ་



དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། ། 67 །
བོར་སྨྲ་འདོད་སྨྲས་པ་ན་བཤགས་པར་བྱ་བའི་ཉེས་བྱས་སོ། །
བག་ཙམ་ཞེས་པ་ནི། ཉམས་པར་འདུན་པས་མཐོང་ཐོས་
དོགས་གསུམ་གྱི་གཞི་མེད་པར་ཤེས་པའམ་ཐེ་ཚོམ་ཟ་བཞིན་དུ་འདུ་
ཤེས་བསྒྱུར་ནས། དགེ་སློང་ལ་སོགས་པ་ཆེ་གེ་མོ་མཐོང་ངོ༌། །མི་
ཚངས་པར་སྤྱོད་པ་ལ་སོགས་པ་མཐོང་ངོ༌། །ཞེས་བྱེད་པ་བོ་དང་བྱ་
བ་མ་སྦྱར་བར་སྐུར་བ་འདེབས་པའི་ཚིག་མི་གསལ་བར་སྨྲ་བར་་་་
འདོད་པའམ། དེས་ཀུན་ནས་བསླངས་ནས་སྨྲས་པ་ནའོ། །
དགེ་འདུན་དབྱེན་ཞེས་ པ་ནི། དགེ་འདུན་ནམ་གང་ཟག
སྟོན་པ་གཞན་དང༌། ལམ་བསླབ་པ་གསུམ་འཁོར་བཅས་ལས་་་་་
གཞན་དུ། དེར་ཤེས་བཞིན་དུ་ འདུ་ ཤེས་བསྒྱུར་ནས་དབྱེ་བར་་་་
འདོད་པའམ་དབྱེ་ནའོ། །དེར་རྗེས་ཕྱོགས་དང་ཞེས་པ་ནི། འདུ་
ཤེས་ བསྒྱུར་ནས། དབྱེན་དེའི་ གྲོགས་བྱེད་ པར་འདོད་ པ་ དང་།
གྲོགས་བྱེད་པ་ནའོ། །ཁྱིམ་སུན་འབྱིན་ཞེས་པ་ནི། ཁྱིམ་པ་གནས་
པའི་གྲོང་དུ་མྱོས་འགྱུར་འཐུང་བ་ལ་སོགས་པའི་ཉེས་པ་བྱས་པའམ།
དེའི་མདུན་དུ་གྲོགས་ཀྱི་ཉེས་པ་གླེང་བའི་སྒོ་ནས་ཁྱིམ་པ་ཡིད་སུན་
པར་འགྱུར་བའི་བྱ་བ་བྱས་པ་ལ། དགེ་འདུན་གྱིས་བསྐྲད་པ་ནན་
ཏུར་ཆོས་ལྡན་དུ་བྱས་པའི་ཚེ། དེར་ཤེས་བཞིན་དུ་འདུ་ཤེས་བསྒྱུར་
ནས། བདག་ལ་བསྐྲད་པ་ནན་ཏུར་མི་རིགས་པར་བྱས་པའི་དགེ་
འདུན་འདི་རྣམས་འདུན་པ་ལ་སོགས་པས་འགྲོའོ་ཞེས་སྨྲ་བར་འདོད་
པ་དང་སྨྲས་པ་ནའོ། །ཤེས་བཞིན་ཞེས་པ་ནི། མིའི་ཆོས་བླ་མ་སྨྲ་



_68
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
---
--
-
-
འདོད་དང་། སྐུར་བ་འདེབས་འདོད་དང་། དབྱེན་དུ་གཏོགས་
པ་བྱེད་འདོད་དང༌། ཞལ་ཏ་བ་སོགས་ལ་འཕྱ་འདོད་དང་། རང་གི་
བསླབ་པ་ལ་ཚུལ་བཞིན་འཇོག་པ་སྤོང་འདོད་དང་། བཟའ་བཏུང་
སླར་ཐོབ་ཀྱང་དེ་ཉིད་ལྷག་པོ་ལེན་པའི་ཕྱིར་དེ་འགེབས་འདོད་རྣམས་
ལས་གཞན་པའི་འདུ་ཤེས་བསྒྱུར་ཏེ་སྨྲ་བར་འདོད་པའམ་སྨྲས་ པ་
ནའོ། ། བཤེས་ངོར་ཞེས་པ་ནི། གོས་ལ་སོགས་པའི་རྙེད་པ་དགེ་
འདུན་ལ་སོགས་པ་གང་ཟག་ལ་རིགས་པར་བསྔོས་པ་ལ། དེར་ཤེས་
བཞིན་དུ་འདུ་ཤེས་བསྒྱུར་ནས་མི་རིགས་པར་བསྔོས་སོ་ཞེས་སྨྲ་བར་
འདོད་པ་དང་སྨྲས་པ་ནའོ། །འཕྱ་བ་དང་ཞེས་པ་ནི། ཞལ་ཏ་བ་ལ་
སོགས་པས་བཟའ་བཏུང་མལ་སྟན་གནས་ཁང་ལ་སོགས་པ་རང་ལ་
འོས་ཞིང་འཚམ་པ་རིགས་པར་བསྟབས་པ་ལ། དེར་ཤེས་བཞིན་དུ་
འདུ་ཤེས་བསྒྱུར་ནས། འདིས་བདག་ལ་གནས་ཁང་ལ་སོགས་པ་མི་
རིགས་པ་ངན་པ་བསྟབས་སོ་ཞེས་ཞལ་ཏ་བ་སོགས་ལ་འཕྱ་བའི་ངག་
སྨྲ་བར་འདོད་པ་དང་སྨྲས་པ་ནའོ། །ཟས་ཅུང་ཞེས་པ་ནི། ཕ་རོལ་
ཆོས་སྟོན་པ་བོ་བཟའ་བཏུང་སོགས་ཟང་ཟིང་ཅུང་ཟད་ཙམ་གྱི་ཕྱིར་
ཆོས་མི་སྟོན་པར་ཤེས་པའམ། ཐེ་ཚོམ་ཟ་བཞིན་དུ་འདུ་ཤེས་བསྒྱུར་
ནས། འདི་བཟའ་བཏུང་སོགས་ཟང་ཟིང་ཅུང་ཟད་ཙམ་གྱི་ཕྱིར་
ཆོས་སྟོན་ནོ་ཞེས་སྐུར་བ་འདེབས་པའི་ངག་སྨྲ་བར་འདོད་པ་དང་
སྨྲས་པ་ནའོ། ། ལྷག་མའི་སྐུར་འདེབས་དང་ཞེས་པ་ནི། ཉམས་
པར་འདུན་པས་མཐོང་ཐོས་དོགས་གསུམ་གྱི་གཞི་མེད་པར་ཤེས་་་
་



，
དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། ། 69
པའམ། ཐེ་ཚོམ་ཟ་བ་ལ་འདུ་ ཤེས་བསྒྱུར་ནས། དགེ་སློང་ལ་
སོགས་པ་འདི་དགེ་འདུན་ལྷག་མའི་སྡེ་ཚན་མན་ཆད་དུ་གཏོགས་པའི་
ལྟུང་བ་གང་ཡང་རུང་བ་ལ་བྱེད་པ་བོ་དང་བྱ་བ་སྦྱར་བའམ། མ་
སྦྱར་བའི་སྒོ་ནས་སྐུར་བ་འདེབས་པའི་ཚིག་གསལ་བ་དང༌། མི་
གསལ་ བ་ གང་ཡང་རུང་བ་སྨྲ་ བར་འདོད་ པའམ་ སྨྲས་ པ་ ནའོ། །
བསླབ་པ་སྤོང་དང་ཞེས་པ་ནི། དགེ་སློང་ལ་སོགས་པས་དུས་མ་
ཡིན་པའི་ཁ་ཟས་སྤོང་བ་ལ་སོགས་པའི་བསླབ་པ་ལ་སློབས་ཤིག་ཅེས་
བསྒོ་བ་ན། དེའི་ཚིག་ལ་ཡིད་ཆེས་བཞིན་དུ་འདུ་ཤེས་བསྒྱུར་ནས།
ཁྱོད་མི་མཁས་པ་སོགས་ཡིན་པའི་ཕྱིར་ཁྱོད་ཀྱི་ཚིག་ལ་ཡིད་མི་ཆེས་
པས་རེ་ཞིག་མཁས་པ་ལ་འདྲི་ཡི་དེའི་བར་དུ་མི་སློབ་བོ། །ཞེས་རང་
གི་བསླབ་པ་ལ་ཚུལ་བཞིན་དུ་འཇོག་པའི་གང་ཟག་སྤོང་བར་འདོད་
པ་དང་། དེས་ཀུན་ནས་བསླངས་པའི་ངག་སྨྲས་པ་ནའོ། །འབྲས་
ཆན་འགེབས་ཞེས་པ་ནི། བཟའ་བཏུང་སྔར་ཐོབ་ཀྱང་དེ་ཉིད་ལྷག་
པོ་ལེན་པའི་ཕྱིར་རོལ་པོས་མ་ཐོབ་པར་གོ་བའི་ཕྱིར་དུ། སྔར་ཐོབ་
པ་དེ་ཟས་ལ་སོགས་པ་གཞན་གྱིས་འགེབས་པར་འདོད་པ་དང་་་་
འགེབས་པ་ནའོ། ། ཆང་དང་ཞེས་པ་ནི། ཕབས་བཏབ་པ་་་
འབྲུའི་ཆང་དང་། མ་བཏབ་པ་རྒུན་ཆང་ལ་སོགས་པ་བཅོས་པའི་
ཆང་སྟེ། མྱོས་པར་འགྱུར་བ་འཐུང་འདོད་ཀྱིས་མྱོས་འགྱུར་ལོངས་
སྤྱོད་མིད་ཐེབས་རེ་རེ་ལ་་རེ་རེའོ། ། གླུ་ཞེས་པ་ནི། རྒོད་བག་དང༌
ཆགས་པ་ལ་སོགས་པའི་བསམ་པས་ གླུ་དབྱངས་ལེན་འདོད་ཀྱིས་་་་



70
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མགྲིན་པ་བསྒྱུར་བ་ཙམ་བྱས་ནའོ། ། གར་ཞེས་པ་ནི། རྒོད་བག་
དང་ཆགས་པ་ལ་སོགས་པའི་བསམ་པས་བྲོ་གར་བྱེད་འདོད་ཀྱིས་སྨིན་
མ་བསྐྱོད་པ་ཙམ་བྱེད་ནའོ། ། རོལ་མོ་བྱེད་ཅེས་པ་ནི། རྒོད་བག་
དང་ཡོ་ལང་ལ་སོགས་པའི་བློས་དགོས་མེད་དུ་རྔ་ལ་སོགས་པའི་རོལ་
མོའི་སྒྲ་འབྱིན་པར་བྱེད་ནའོ། །སངས་རྒྱས་ལ་མཆོད་པ་བྱ་བའི་ཕྱིར་
ནི་ཀྱེ་མི་དག་སྟོན་པ་ལ་མཆོད་པ་བྱོས་ཤིག་ཅེས་བརྗོད་ན་ཉེས་པ་མེད།
མཆོད་པའི་ཕྱིར་ཡིན་ཡང་རོལ་མོ་དང་གླུ་དབྱངས་བྱོས་ཤིག་ཅེས་
བརྗོད་ན་ཉེས་བྱས་སོ། །རྒྱུན་དང་ཞེས་པ་ནི། དགོས་མེད་་དུ་རང་
དགར་རྣ་རྒྱན་དང༌། སོར་གདུབ་ལ་སོགས་པའི་རྒྱན་འདོགས་པར་
བྱེད་ནའོ། །ཁ་དོག་ཅེས་པ་ནི།དགོས་མེད་རང་དགར་ལི་ཁྲི་ལ་སོགས་
པའི་ཚོན་གྱི་ཁ་དོག་གིས་མཆུ་དང་བྱད་བཞིན་ལ་སྐུད་ཅིང་འཆད་
པར་བྱེད་ནའོ། ། སྤོས་ཉུག་ཅེས་པ་ནི། དགོས་མེད་རང་དགར་
ཙན་དན་ལ་སོགས་པའི་སྤོས་ལུས་ལ་བྱུག་ཅིང་རེག་བྱ་ཉུག་པར་བྱེད་
ནའོ། ། ཕྲེང་ཞེས་པ་ནི། དགོས་མེད་རང་དགར་མེ་ཏོག་ལ་སོགས་ .
པའི་མཛེས་བྱེད་ཀྱི་ཕྲེང་བ་མགོ་ལ་ སོགས་པ་ལ་འཆང་བར་བྱེད་་་་
ནའོ། ། ཁྲི་དང་སྟན་ནི་ཆེ་མཐོ་དང༌། ། ཞེས་པའི་ཁྲི་སྟན་ཆེན་པོ་ལ་
གཉིས། དགོས་མེད་རང་དགར་བ་སོ་དང་གསེར་དངུལ་ལ་སོགས་
པའི་རིན་པོ་ཆེས་སྤྲས་པའི་ཁྲི་རིན་ཐང་ཆེན་པོ་མཐོ་དམན་གང་ཡང་
རུང་བ་ཁྲུ་གང་ལས་ལྷག་པ་ལ་འདུག་གམ་ཉལ་བར་བྱེད་ནའོ། །དེ་
བཞིན་དུ་སྟན་དེ་ལྟ་བུ་ལ་འདུག་གམ་ཉལ་ནའོ། །ཁྲི་སྟན་མཐོན་པོ་ལ་



དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། ། 71
གཉིས། དགོས་མེད་དུ་རང་དགར་ཤིང་ལ་སོགས་པའི་ཁྲི་ཁྲུ་གང་
ལས་ལྷག་པ་ལ་འདུག་གམ་ཉལ་བར་བྱེད་ནའོ། །དགོས་མེད་དུ་རང་
དགར་སྟན་གང་ཡང་རུང་བ་ཁྲུ་གང་ལས་ལྷག་པ་ལ་འདུག་གམ་ཉལ་
ནའོ། །ཕྱི་དྲོའི་ཁ་ཟས་ཞེས་པ་ནི། རང་གནས་པའི་གླིང་གི་ཉི་མ་
ཕྱེད་ཡོལ་ནས་སང་ནང་བར་སྐྱ་རེངས་དང་བོའི་སྐད་ཅིག་དང་བོ་མ་
ཤར་གྱི་བར་དུས་མ་ཡིན་པ་ལ་མ་ཡིན་པར་འདུ་ཤེས་པའམ། ཐེ་
ཚོམ་ཟ་བཞིན་དུ་ཁམ་བུ་སྟར་ཀ་ལ་སོགས་པའི་དུས་རུང་གི་བཟའ་
བཏུང་ལོངས་སྤྱོད་འདོད་ཀྱིས་ནད་ལ་སོགས་པ་གནང་བའི་རྐྱེན་དང་
མི་ལྡན་པར་སྤྱོད་ན་ཁམ་རེ་རེ་ལ་རེ་རེའོ། །དུས་ཡིན་པ་ལ་མ་ཡིན་
པར་འདུ་ཤེས་པའམ་ཐེ་ཚོམ་ཟ་བཞིན་དུ་ལོངས་སྤྱོད་ནའང་དེ་ལྟར་
འགྱུར་རོ། །དུས་ལ་དུས་སུ་འདུ་ཤེས་པ་དང་། དུས་མ་ཡིན་པ་ལ་
དུས་སུ་འདུ་ཤེས་ནས་ལོངས་སྤྱོད་ཀྱང་ཉེས་པ་མེད། དེ་ལྟར་ཉེས་
པར་འགྱུར་བའི་མུ་བཞི། ཉེས་མེད་ཀྱི་མུ་གཉིས་ཏེ། འདུ་ཤེས་མུ་
དྲུག་པོ་འདི་མི་ཚངས་སྤྱོད་མ་གཏོགས་པ་འདུ་ཤེས་གཙོ་བོས་བསྐྱེད་
པའི་ལྟུང་བ་ རྣམས་ ལའང་ ཇི་ ལྟར་ རིགས་ པར་ སྦྱར་བར་བྱའོ། །
གསེར་དངུལ་ལེན་ཞེས་པ་ནི། རང་དབང་བའི་གསེར་དངུལ་ལ་
སོགས་པའི་རིན་པོ་ཆེ་ལ་རང་གི་ངོ་བོའི་ཆ་ནས་མི་རུང་བའི་བློ་མ་
བཞག་པར་ རང་གི་ངོ་བོ་ལ་ནོར་གྱི་བློས་བདག་གིར་བྱེད་ནའོ། །
ཉམས་པ་རྣམ་པ་གསུམ་དག་དང༌། ཞེས་པའི་དང་བོ། ཁ་ཚར་
དང་ཕུན་ཚར་མ་བཅད་པ་དང༌། གོས་ཁ་དོག་དཀར་བོ་ལ་སོགས་



72 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པ་ཁྱིམ་པའི་རྟགས་མཚན་ཉིད་པ་དགོས་མེད་དུ་བགོ་ཞིང་། འཆང་
བ་ལ་སོགས་པ་བྱེད་ན་ཁྱིམ་པའི་རྟགས་སྤོང་བ་ཉམས་པའོ། ། རང་
དགོན་ པ་ བར་ གྱུར་ པའི་ ཚེ་ སྐྲ་དང་ ཁ་ སྤུ་ སོར་ གཉིས་ ཙམ་ དང་།
གྲོང་འདབ་པར་གྱུར་པའི་ཚེ་སོར་ཕྱེད་གཉིས་ཀྱི་ཚད་ཙམ་འཇོག་པ་
གནང་བ་ལས། དགོས་མེད་དུ་ཚད་དེ་གཉིས་ལས་སོར་ཕྱེད་ཡན་
གྱིས་ལྷག་པར་འཇིག་ན་གྲངས་ཇི་སྙེད་ཡོད་པ་དེ་སྙེད་ཀྱི་བཤགས་
བྱར་འགྱུར་རོ། །གཉིས་པ་བླ་གོས་དང༌། མཐང་གོས་ལ་སོགས་པ་
རབ་ཏུ་བྱུང་བའི་རྟགས་མེད་པ་ན་སྒྲུབ་དགོས་ཤིང་། སྒྲུབ་ནུས་
བཞིན་དུ་མི་སྒྲུབ་ཅིང་མི་བགོ་བ་ལ་སོགས་པ་དང་། གཅེར་བུའི་ཡི་དམ་
ལེན་པ་དང་། སྐྲ་ལས་བྱས་པའི་གོས་དང༌། བྱ་འུག་པའི་སྒོ་ལ་
སོགས་པ་ལས་བྱས་པའི་གོས་ལ་སོགས་པ་ཐུན་མོང་མ་ཡིན་པའི་མུ་
སྟེགས་ ཅན་ གྱི་ རྟགས་ མཚན་ ཉིད་ པ་ དགོས་ མེད་ དུ་ འཆར་ ཞིང་།
བགོ་བ་ལ་སོགས་པ་བྱེད་ན་རབ་ཏུ་བྱུང་བའི་རྟགས་བླངས་པ་ཉམས་
པའོ། ། གསུམ་པ་མཁན་པོ་ལ་མ་གུས་པ་དང༌། ཁྱད་གསོད་ལ་་
སོགས་པའི་བློས་མཁན་པོར་མི་འཛིན་ཞིང༌། ཆོས་ལྡན་གྱི་བཀའ་
བསྒོ་བ་སྒྲུབ་ནུས་བཞིན་དུ་མི་སྒྲུབ་པ་ལ་སོགས་པ་བྱེད་ན་མཁན་པོར་
གསོལ་བ་གདབ་པ་ཉམས་པ་བཤགས་པར་བྱ་བའི་ཉེས་བྱས་སོ། །
སྐྱབས་འགྲོ་སྤྱིའི་བསླབ་བྱ་དཀོན་མཆོག་མཆོད་པ་སོགས་དང་། སོ་
སོའི་བསླབ་བྱ་སངས་རྒྱས་ལ་སྐྱབས་སུ་སོང་ནས་འཇིག་རྟེན་པའི་ལྷ་
གཞན་དབང་ཕྱུག་སོགས་ལ་སྐྱབས་སུ་མི་འཛིན་པ་ལ་སོགས་པ་དང་



དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། ། 73
འགལ་བར་བྱས་ནའང་བཤགས་པར་བྱ་བའི་ཉེས་བྱས་སོ། ། སྔར་
ཕལ་ཆེ་བ་ལ་སྦྱར་བ་ལྟར་ཁ་ ཅིག་ལུས་ངག་ ཏུ་མ་ཐོན་ཡང་བླངས་
འདས་རྣམས་ཀྱི་ཀུན་སློང་བྱུང་བ་དང་དུ་བླངས་པ་ཙམ་གྱིས་བཤགས་
བྱར་བཞེད་དེ། མདོ་རྩ་བར་བསྙེན་པར་མ་རྫོགས་ཤིང་རབ་ཏུ་བྱུང་
བས་བླངས་པ་ལས་འདས་པ་ལ་ཡང་ངོ༌། །ཞེས་དང་། རྒྱ་ཆེར་
འགྲེལ་དུ། ཕམ་འདྲ་མ་གཏོགས་ པ་དགེ་ཚུལ་ལ་བླངས་ པ་ལས་
འདས་པའི་ཉེས་པ་ཐམས་ཅད་བཤགས་བྱར་གསུངས་པའི་དགོངས་
པར་བྱེད་པར་མངོན་ནོ། །སུམ་བརྒྱ་བ་རྩ་འགྲེལ་དུ་ཀུན་སློང་བྱུང་བ་
ནས་ལུས་ངག་ཏུ་མ་ཐོན་པ་ལ། བསྡམ་བྱར་བཞེད་པ་འདྲ་བ་ཞིག་
ཀྱང་སྣང་ངོ༌། ། ལྟུང་མེད་ནི། འཆང་བ་དང་ནི་འབྲལ་བ་དང་།
དེ་ བཞིན་ ས་ ནི་ བརྐོ་ བ་ དང༌། ། རིན་ ཆེན་ རེག་ དང༌ མེ་ ལ་ རེག།
སྤངས་ནས་ཟ་བར་བྱེད་པ་དང་། ། བྱིན་ལེན་མ་བྱས་ཟ་བ་དང༌། །
དེ་བཞིན་གསོག་འཇོག་ཟ་བ་དང་། ། ལྗོན་ཤིང་འཛེག་དང་ཤིང་་་་
གཅོད་དང༌། །རྩྭ་སྔོན་མི་གཙང་འདོར་བ་དང༌། །ས་བོན་འཇོམས་
གང་བསླབ་ པའི་ གཞི། ། ཟླ་ འཇོག་ དགོན་ པའི་ འབྲལ་ བ་དང་། །
གསོག་འཇོག་བྱེད་དང་དགེ་ཚུལ་ཉལ། །མི་སྨྲ་འགྲོ་དང་བཅོ་བརྒྱད་
དོ། །ཞེས་གོས་ཞག་བཅུའི་འཆང་སྤང་ནས། ལས་ཀྱི་གནས་ནས་
མི་སྨྲ་བར་འགྲོ་བའི་བར་ཕྱེད་དང་བཅོ་བརྒྱུད་ལྟུང་མེད་དུ་བསྟན་
ཏོ། ། ཕྱེད་དེ་ཁྱིམ་པ་དང་ནུབ་ལྷག་གི་ཉེས་པ་བསྲུང་དགོས་ཤིང་།
དགེ་ཚུལ་ནང་ཕན་ཚུན་བསྲུང་མི་དགོས་པས་དེ་ཕྱེད་དུ་བགྲང་ངོ་།



74
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འཆང་བ་དང་ནི་ཞེས་པས་གོས་དང་ལྷུང་བཟེད་ཞག་བཅུའི་འཆང་
སྤང་ གཉིས་ ཀ་ མེད་ པར་ སྟོན་ནོ། ། བསླབ་ པའི་ གཞི་ ཞེས་ པ་ ནི།
འཆང་བའི་བསླབ་པའི་གཞི། འབྲལ་བའི་བསླབ་པའི་གཞི་ཞེས།
གཞན་རྣམས་ཀྱི་མཐའ་གསལ་བྱེད་ཡིན་གྱི། དེ་རང་གིས་ལྟུང་མེད་
ཅིག་སྟོན་པ་མིན་ནོ། །དེ་བཞིན་ས་ནི་བརྐོ་བ་དང༌། ཞེས་སོགས་
རྣམས་རེ་རེས་ལྟུང་མེད་རེ་རེ་སྟོན་ནོ། །བསླབ་པའི་གཞི་ཞེས་པ་ཡན་
གྱི་ལྟུང་མེད་ཀྱི་སྡོམ་ནི། བྱེ་བྲག་ཏུ་བཤད་པ་ལས་གསུངས་པ་འོད་ལྡན་
དུ་དྲངས་སོ། ། ལྷག་མ་ཉིས་བརྒྱ་བཅུ་གཉིས་ནི། བསྡམ་པར་བྱ་
བའི་ཉེས་བྱས་སོ་ཞེས་པ་ནི། ཉིས་བརྒྱ་ལྔ་བཅུ་རྩ་གསུམ་གྱི་སྡོམ་
གྱིས་དངོས་སུ་བསྡུས་པའི་ལྟུང་བ། དགེ་ཚུལ་ལ་བླངས་འདས་དང་
ལྟུང་མེད་དུ་སོང་བ་རྣམས་ཀྱི་ལྷག་ མ་འབྱིན་པ་ནས་ཆུའི་ནང་དུ་་
མཆིལ་མ་སོགས་འདོར་བའི་བར་ཉིས་བརྒྱ་བཅུ་གཉིས་པོ་ཐམས་ཅད།
སྣམ་སྦྱར་མེད་པར་མུ་སྟེགས་ཅན་དངོས་སུ་འཁོད་པའི་འདུག་གནས་
སུ་ཕྱིན་པའི་ཉེས་པ་ལ་སོགས་པ་འགའ་ཞིག་མ་གཏོགས་པ་གཞི་བཅུ་
བདུན་གྱིས་བསྡུས་པའི་དགེ་སློང་ལ་འབྱུང་བའི་ཉེས་པ་ཐམས་ཅད་
དགེ་ཚུལ་ལ་བསྡམ་བྱའོ། ། གླུ་གར་ནས་ཕྲེང་བའི་བར་བདུན་ནི་་་
ལོངས་པ་གཞི་གཏོགས་ཀྱི་ལྟུང་བྱེད་དུ་གཏོགས་པའི་བསླབ་བྱའི་ཉེས་
བྱས་ཡིན་ལ། ཁྲི་སྟན་ཆེ་མཐོ་ལ་འདུག་པ་སོགས་ཀྱི་ཉེས་པ་བཞི་ནི།
ཁྲི་རྐང་འཆོས་པའི་ལྟུང་བྱེད་དུ་གཏོགས་ཤིང་། གོས་དཀར་གྱོན་ .
པའི་ ཉེས་ པའི་ ལྷག་མ་ ཁྱིམ་ པའི་ རྟགས་ སྤངས་ པ་ ཉམས་ པ་ དང་།



དགེ་ཚུལ་གྱི་བསླབ་བྱ་གནམ་རྩེད་ལྡེང་མ་བཞུགས་སོ། ། 75
ཉམས་པ་གཞན་གཉིས་ཀྱི་ཉེས་པ་རྣམས་གཞི་དུས་ཀྱི་ཉེས་པ་ཡིན་
པས། འདི་རྣམས་ཉིས་བརྒྱ་ལྔ་བཅུ་རྩ་གསུམ་སྡོམ་གྱིས་བསྡུས་པའི་
ལྟུང་བ་གང་དུ་ཡང་མི་བགྲང་ངོ༌། །ལྟུང་མེད་ཀྱི་ཤིང་གཅོད་པ་དང་།
ས་བོན་འཇོམས་པ་གཉིས་དགེ་སློང་ལ་སྡོམ་གྱིས་དངོས་སུ་བསྡུས་པའི་
ལྟུང་བ་གཅིག་ཏུ་བགྲང་ངོ༌། །དེ་ལྟར་བཀའ་སྩལ་ཡི་གེར་བཀོད་པའི་
མཐུས། །འགྲོ་ཀུན་ལྷག་པའི་ཚུལ་ཁྲིམས་བསྲུང་བ་ལ། ། བརྩོན་
འགྲུས་ ལྷོད་པ་མེད་པའི་རྐང་བ་དེས། ། ཐམས་ཅད་མཁྱེན་པའི་་་
གནས་སུ་ཕྱིན་པར་ཤོག། ཅེས་པ་འདི་རྗེའི་བཀའ་བཞིན་ཟིན་བྲིས་སུ་
བཀོད་པའོ། ། ། །སརྦ་མངྒ་ལཾ། །
ཤུ ། སྭ་སྟི། ཕུན་ཚོགས་རིགས་རུས་འཆི་མེད་དགའ་ཚལ་
དུ། །མཐོ་རིས་ཡོན་ཏན་ཁོ་ལག་རབ་རྫོགས་པའི། ། སྟོབས་ཀྱི་འཁོར་
ལོས་སྒྱུར་རྒྱལ་ཏཱ་པེ་ལི། །ནམ་མཁའ་དབང་རྒྱལ་ལྷག་བསམ་དག་པ་
ཡིས། །རྒྱུ་ཡོན་རབ་སྦྱར་འཇམ་མགོན་བླ་མའི་གསུང༌། །པུསྟ་ཀ་འདི་
ཆ་ཚང་དཔར་དུ་བསྐྲུན། །འདིར་འབད་དགེ་བས་ཚེ་རབས་ཀུན་ཏུ་
ཡང་། །འཁོར་ལོ་བཞི་དང་དལ་འབྱོར་རྟེན་བཟང་གྲུ། །ཟབ་རྒྱས་
ལམ་བཟང་དར་ཆེན་ལ་བརྟེན་ནས། ། སྐུ་གསུམ་རིན་ཆེན་གླིང་དུ་
ཕྱིན་གྱུར་ཅིག ། གནས་སྐབས་སུ་ཡང་མི་དབང་སྐུ་ཚེ་བརྟན། །
རིགས་བརྒྱུད་མངའ་ཐང་ལོངས་སྤྱོད་སྙན་གྲགས་རྒྱས། །ཆབ་སྲིད་
བརྟན་ཅིང་ཆོས་མཐུན་བསམ་པའི་དོན། །དོན་གཉིས་ལེགས་ཚོགས་
ལྷུན་གྱིས་འགྲུབ་གྱུར་ཅིག ། ཅེས་པ་འདི་ནི་དཔག་ཡས་བསོད་



76 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནམས་ཀྱི་དཔུང་གིས་ཡངས་པའི་ས་ཆེན་ཁྱོན་ལ་མངའ་བསྒྱུར་བ་ས་
སྐྱོང་མི་ཡི་དབང་བོ་མཚོ་སྔོན་ཏཱ་བེ་ལི་ནམ་མཁའ་དབང་རྒྱལ་ཡུམ་
སྲས་ འཁོར་ བཅས་ ཀྱིས་ དངུལ་ སྲང་ སུམ་ བརྒྱས་ རྒྱུ་ ཡོན་ སྦྱར་ ཏེ།
ལེགས་བཤད་འདི་པར་དུ་སྐྲུན་སྐབས་སྔགས་རམས་པ་ངག་དབང་
ལེགས་གྲུབ་ཀྱིས་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་ངོར།
སྐུ་འབུམ་ཁྲི་ཟུར་བ་གསེར་ཏོག་ནོ་མིན་ཧན་ཡེ་ཤེས་ཐུབ་བསྟན་རྒྱ་
མཚོས་སྦྱར་བ་ཛ་ཡནྟུ རྒྱལ་བསྟན་པད་ཚལ་ཕན་བདེའི་དྲི་བསུང་
ཅན། ། བཤད་སྒྲུབ་འདབ་རྒྱས་རྣམ་གྲོལ་སྦྲང་རྩིའི་བཅུད། །འགྲོ་
ཀུན་སྤྱོད་ཕྱིར་སྐུ་འབུམ་བྱམས་པ་གླིང་། །ཆོས་སྡེ་ཆེ་ནས་ཆོས་སྦྱིན་
ཆར་འདི་སྤེལ། ། ། །



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 77
༄༅། །དགེ་སློང་གི་བསླབ་བྱ་གནམ་རྩེད་
ལྡེང་མར་གྲགས་པ་བཞུགས་སོ། །
རྗེ་ཙོང་ཁ་བས་མཛད། །
སྙན་པའི་བ་དན་འཇིག་རྟེན་གསུམ་དུ་གྲགས། ། དམ་པའི་་་ .
ཆོས་སྒྲ་སེངྒེའི་སྒྲ་བསྒྲགས་པ། །ཐམས་ཅད་མཁྱེན་པ་དཀོན་མཆོག་
མཛོད་བརྙེས་པ། །ཞབས་ལ་ཚངས་དབང་གཙུག་གི་ནོར་བུས་་་་་
གཏུགས། །སྡུག་བསྔལ་རྒྱ་མཚོ་གཏིང་མཐའ་མེད་བརྒལ་བ། །འགྲོ་
བའི་གཙོ་ལ་སྤྱི་བོས་ཕྱག་འཚལ་ཏེ། །ཐམས་ཅད་མཁྱེན་པའི་བསླབ་
གཞི་དཀོན་མཆོག་སྣོད། །འཕགས་པའི་ཚོགས་ཀྱི་དབུས་སུ་དབྱེ་བར་
བྱ། །ངེས་པར་འབྱུང་བའི་ཚུལ་ཁྲིམས་སྡུག་བསྔལ་སྤོང་། ། འཇིག་
ཚོགས་ལྟ་བ་གདོན་གྱི་རྩ་བ་འཇོམས། །དཔལ་འབྱོར་ས་དང་མེ་ཏོག་
མདའ་ཅན་འཇོམས། །སངས་རྒྱས་ལ་ནི་མགོས་གཏུགས་བཤད་པར་
བྱ། །འདི་དང་ཕྱི་མའི་ཕུན་སུམ་ཚོགས་པ་ཐམས་ཅད་འགྲུབ་པ་དང་།
རྒུད་པ་ཐམས་ཅད་སེལ་བའི་འབྱུང་གནས་ནི་བདེ་བར་གཤེགས་པའི་
བསྟན་པ་ཁོ་ན་ཡིན་ལ། དེ་ལ་འཇུག་ པའི་ཚུལ་ ནི་ མཛོད་ལས།
ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །



78་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཞེས་ཐོས་བསམ་སྒོམ་གསུམ་གང་བྱེད་ཀྱང་ཐོག་མར་ཚུལ་ཁྲིམས་རྣམ་
པར་དག་པས་གཞི་བཟུང་ནས་བྱ་བར་གསུངས་པས་རབ་ཏུ་བྱུང་བ་
དང་བསྙེན་པར་རྫོགས་པའི་རྟེན་ གྱིས་ནི་ ཐོག་མར་རང་གིས་ཁས་
བླངས་པའི་ཚུལ་ཁྲིམས་དག་པ་ལ་འབད་པར་བྱའོ། །དེ་སྐད་དུ་ཡང་
མགོན་པོ་ཀླུ་སྒྲུབ་ཀྱིས། དང་བོར་བསླབ་ལ་རབ་གུས་བྱ། །སོ་སོར་
ཐར་བ་འདུལ་བཅས་པ། །མང་ཐོས་དོན་གཏན་དབབ་ལ་བསྒྲིམ། །
ཞེས་གསུངས་པའི་ཕྱིར་རོ། །དེ་ལྟར་བསླབ་པར་བྱ་བའི་གནས་སྟོན་
པའི་འདུལ་བ་ནི། ཆོས་ཀྱི་རྗེ་མྱ་ངན་ལས་འདས་ནས་ སྟོན་པའི་
དོད་དུ་བཟུང་སྟེ་གུས་པས་ཉན་པ་དང་། ཐོས་ནས་ཀྱང་ཉེས་སྤྱོད་
རགས་པ་ལྟ་ཅི་སྨོས། ཕྲ་བ་རྣམས་ལའང་འབད་པ་ཆེན་པོས་བསྲུང་
དགོས་པ་ལ་སོགས་པ་ནི། རྒྱལ་བའི་ལུང་རྣམ་པར་འབྱེད་པ་ལས།
ང་ནི་མྱ་ངན་འདས་གྱུར་ན། འདི་ནི་ཁྱེད་ཀྱི་སྟོན་པ་ཞེས། །རང་བྱུང་
ཉིད་ཀྱིས་གུས་བཅས་པས། ནན་ཏན་དགེ་སློང་ཚོགས་མདུན་་་་
བསྟོད། །འདུལ་འདི་སོ་སོ་ཐར་བ་དེའི། ། རྣམ་འབྱེད་ཡིན་པར་་་་
དགོངས་པས་ན། ། ཐར་འདོད་རྣམས་ཀྱིས་གུས་བྱས་ཏེ། །འདི་ནི་
ནན་ཏན་མཉན་པར་བྱ། ཞེས་དང་། ཐོས་ནས་དྲང་སྲོང་ཆེན་པོ་
ཡིས། །ཇི་སྐད་གསུངས་བཞིན་བསྒྲུབ་པར་བྱ། །ཁ་ན་མ་ཐོ་ཕྲ་རྣམས་
ལ། བརྟེན་ཅིང་བྱེད་པ་ཉིད་དུ་གྱིས། །རྟག་ཏུ་འབད་པས་བདའ་
བ་ཡི། ། སེམས་རྟ་ ཁ་ གླན་དཀའ་བ་ལ། ། མཐུན་པའི་ གཟེར་རྣོན་
བརྒྱབ་པ་ཡི། །སྲབ་ནི་འདུལ་བ་འདི་ཡིན་ནོ། །ཆེ་བ་གང་དག་ངག་
--



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 79་
ཙམ་ གྱིས། ། ལྡོག་ཅིང་མཚམས་ལས་མི་འདའ་བ། ། དེ་དག་མི་རྟ་
བཟང་བོ་སྟེ། །ཉོན་མོངས་གཡུལ་ལས་ངེས་རྒྱལ་འགྱུར། །སུ་ལ་སྲབ་
འདི་མེད་པ་དང་། །ནམ་དུའང་འདོད་པར་མི་འགྱུར་བ། །དེ་དག་
ཉོན་མོངས་གཡུལ་གྱིས་དཀྲུགས། །འཇོག་བྲལ་རྣམ་པར་འཁྱམ་པར་
འགྱུར། །ཞེས་གང་གསུངས་པ་བཞིན་ནོ། །དེའི་ཕྱིར་རབ་ཏུ་བྱུང་བ་
དང་བསྙེན་པར་རྫོགས་པའི་སྡོམ་པ་དང་ལྡན་པས་བསླབ་པ་བསྲུང་
བའི་ཚུལ་ལ། མ་ཐོབ་པ་ཐོབ་པར་བྱེད་པ་དང་། ཐོབ་པ་མི་་
ཉམས་པར་བསྲུང་བ་དང༌། ཉམས་ན་ཕྱིར་བཅོས་པའི་བཅས་པ་
ལས་མི་འགལ་བར་བྱ་བ་གསུམ། དང་བོ་ལ་སྡོམ་ལྡན་གྱི་རྟེན་སྒྲུབ་
པ་དང་། གྲུབ་ནས་ཇི་ལྟར་བསྲུང་བའི་ཚུལ་གཉིས། དང་བོ་ལ་
གང་གིས་སྒྲུབ་པའི་རྟེན།གང་ལ་བསྒྲུབ་པའི་ཡུལ། ཇི་ལྟར་སྒྲུབ་པའི་
ཆོ་ག་གསུམ། དང་བོ་ལ་དགེ་ཚུལ་དང་བསྙེན་རྫོགས་སུ་སྒྲུབ་པའི་
རྟེན་གཉིས། དང་བོ་ལ། མཁན་པོ། སློབ་དཔོན། ཞུ་བའི་གང་
ཟག ཞུ་སའི་ཡུལ་དང་བཞི། དང་བོ་མཁན་པོ་ནི།། བཙུན་
པའི་ཡན་ལག་ཏུ་རྩ་བའི་ལྟུང་བས་མ་ཀོས་ཤིང་། རང་བཞིན་གྱི་ཁ་
ན་མ་ཐོ་བ་ལ་འཛེམ་པ། བརྟན་པའི་ཡན་ལག་ ཏུ་བསྙེན་པར་་་་༌
རྫོགས་ནས་བར་མ་ཆད་དུ་ལོ་བཅུ་ལོན་པ། མཁས་པའི་ཡན་ལག་
ཏུ་འདུལ་བ་ཤེས་པ། ཕན་འདོགས་ཀྱི་ཡན་ལག་ལ་ལྟ་བ་མཐུན་པ།
མཚན་མཐུན་པ། ཐ་སྙད་གསུམ་དང་ལྡན་པ།ལུས་ཐ་མལ་དུ་གནས་
པ། ས་རང་བཞིན་དུ་གནས་པ། སྙིང་རྗེ་དང་ལྡན་པ། བཟོད་པ་
-



80 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དང་ལྡན་པ། ནང་འཁོར་དག་པ། ཆོས་དང་ཟང་ཟིང་གི་ཕན་
འདོགས་ལ་བརྩོན་པ། དུས་སུ་འདོམས་པ་སྟེ་ཆོས་བཅུའོ། དུས་
སུ་འདོམས་པ་དེ་ཡང་མཁན་པོ་བྱས་ནས་མཁན་བུ་ལ་བསླབ་བྱ་་་་
རྣམས་ཚུལ་བཞིན་དུ་ སྟོན་པ་ལ་བྱ་ སྟེ། དེ་ལྟར་ཡང་ལུང་ལས།
བཞིན་བཟང་། བཅོམ་ལྡན་འདས་ཀྱིས། དགེ་སློང་དག་བཤན་པ་
བྱེད་དུ་བཅུག་པ་ནི་བླ་ཡི་རབ་ཏུ་བྱུང་ཞིང་བསྙེན་པར་རྫོགས་པར་
བྱས་ནས་ཡལ་བར་བོར་བ་ནི་མི་རུང་ངོ་ཞེས་བཀའ་སྩལ་བ། འདི་
ཡང་སེམས་ཅན་དམྱལ་བར་འགྲོ་བར་འགྱུར་ལ་ཁོ་བོ་ཡང་ལྟུང་བ་
དང་བཅས་པར་འགྱུར་བས་ཁོ་བོ་འདི་རབ་ཏུ་མི་འབྱིན་ཏོ། །ཞེས་
གསུངས་པ་ཡིན་ནོ། །དེའི་ཕྱིར་མཁན་པོ་བྱས་ནས་དེའི་ལས་སུ་བྱ་བ་
མཁན་བུ་ལ་བསླབ་བྱ་མི་སྟོན་པར་ཡལ་བར་འདོར་བ་ནི་ཆེས་མི་་
རིགས་སོ། །གལ་ཏེ་དགེ་སློང་འགའ་ཞིག་གིས་འདི་རབ་ཏུ་ཕྱུངས་
ཤིག་དང་ཁོ་བོས་བསླབ་བྱ་རྣམས་བསྟན་པར་བྱའོ་ཞེས་ཁས་ལེན་ན་
རང་གིས་མི་སྟོན་ཀྱང་ཉེས་པ་མེད་པར་སྤྲུལ་བ་རབ་ཏུ་བྱུང་བ་དང་།
སྤངས་པ་ལ་སྟོབས་པའི་བྱུང་བའི་མཐའ་ལས་ཤེས་སོ། ། གཉིས་པ་
སློབ་དཔོན་ནི། བསྙེན་པར་རྫོགས་པའི་སྡོམ་པ་དག་པ། ལྟ་བ་
མཐུན། མཚན་མཐུན། ཐ་སྙད་གསུམ་དང་ལྡན། ལུས་ཐ་མལ་
དུ་གནས། ས་རང་བཞིན་དུ་གནས། མཁན་པོ་ལས་གཞན་ཡིན་
པ། དགེ་ཚུལ་གྱི་སྡོམ་པ་འབོགས་པར་ནུས་པ་སྟེ་ཆོས་བརྒྱད་ལྡན་ནོ། །
གསུམ་པ་ཞུ་བའི་གང་ཟག་ནི་མཁན་པོ་ལས་གཞན་ཡིན་པ་ཡན་ཆད་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 1
སློབ་དཔོན་དང་འདྲ་ལ་དེའི་སྟེང་དུ་མཚམས་ནང་ན་གནས་པ། ཞུ་
བའི་ཆོ་ག་ལ་མཁས་པ་སྟེ་ཆོས་དགུ་དང་ལྡན་པའོ། ། བཞི་བ་ཞུ་
སའི་ཡུལ་ནི། གྲངས་ཚང་། ས་རང་བཞིན་དུ་གནས།ཐོས་པའི་ཉེ་
འཁོར་དུ་གནས་པ་སྟེ་ཆོས་གསུམ་ལྡན་ནོ། །གཉིས་པ་བསྙེན་རྫོགས་
སུ་སྒྲུབ་པའི་རྟེན་ལ། མཁན་པོ། སློབ་དཔོན། དགེ་འདུན།
དུས་གོ་བ་དང་བཞི། དང་བོ་ནི་སྔར་དང་འདྲ་ལ། གཉིས་པ་སློབ་
དཔོན་ལ་གཉིས་ལས། ལས་བྱེད་པ་ནི་ཁ་སྐོང་དུ་འོས་ཤིང་ལས་ཀྱི་
ཆོ་ག་ཤེས་པའོ། །བསྐོང་དུ་འོས་པའི་ལས་མཁན་མེད་པའི་ཚེ་དགེ་
འདུན་མཚན་ཉིད་དང་ལྡན་པ་ཚང་ན་རྩ་བའི་ལྟུང་བས་མ་གོས་པ་
ཙམ་གྱིས་ཀྱང་ལས་འཆགས་ལ། ལྟུང་བ་ཉེས་བྱས་སུ་འགྱུར་རོ། །
གསང་སྟེ་སྟོན་པ་ནི་བསྙེན་རྫོགས་ཀྱི་སྡོམ་པ་དག་པ་ནས་ས་རང་་
བཞིན་དུ་གནས་པའི་བར་དྲུག་དགེ་ཚུལ་གྱི་སློབ་དཔོན་དང་འདྲ་ལ།
དེའི་སྟེང་དུ་བར་ཆད་དྲི་བའི་ཆོ་ག་ལ་མཁས་པ་སྟེ་རང་གི་ངོ་བོ་ཆོས་
བདུན་དང་ལྡན་ཞིང་། བསྐོ་བའི་དུས་སུ། འདུན་པ། ཞེ་སྡང་།
འཇིགས་པ། རྨོངས་པས་མི་འགྲོ་བ། ཚོགས་ སུ་ མ་ལོངས་ པ།
སྤྲོ་བ་དྲིས་ནས་སྤྲོ་བ། སྔར་མ་བསྐོས་པ་སྟེ་ཆོས་བཅུ་བཞི་དང་ལྡན་
པའོ། །གསུམ་པ་དགེ་འདུན་ལ། ཡུལ་དབུས་སུ་བཅུ་དང་མཐའ་
འཁོབ་དུ་མེད་ན་ལྔའི་སྒོ་ནས་གྲངས་ཚང་བ། ཁ་སྐོང་དུ་འོས་པ།
མི་མཐུན་པ་གཉིས་དང་བྲལ་བ་སྟེ་ཆོས་གསུམ་དང་ལྡན་པའོ། །བཞི་
བ་དུས་གོ་བ་ནི། ལས་མཁན་ལས་གཞན་པའི་དགེ་སློང་དུས་བརྗོད་
，



T
82 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའི་ཆོ་ག་ལ་མཁས་པའོ། །དེ་ལྟར་གོང་དུ་སྨོས་པའི་མཚན་ཉིད་དེ་
རྣམས་ལས་གང་ཡང་རུང་བ་གཅིག་མི་ལྡན་པར་ཡང་རབ་ཏུ་བྱུང་བ་
དང་བསྙེན་རྫོགས་སྒྲུབ་པར་བྱེད་ན་བྱེད་པ་བོ་མཚན་ཉིད་དང་མི་
ལྡན་པའི་ཆ་ནས་གཞིས་བསྡུས་པའི་ཉེས་བྱས་སུ་འགྱུར་རོ། །
བསྒྲུབ་བྱ་ཡུལ་ལ་མཐུན་རྐྱེན་ཚང་བ་དང༌། འགའ་རྐྱེན་་་་
སྤངས་ པ་ གཉིས། དང་ བོ་ ལ་ ལུས་ དང་། བསམ་ པ་ དང་།
རྟགས་ཕུན་སུམ་ཚོགས་པ་དང་གསུམ། དང་བོ་ལུས་ཕུན་སུམ་་་
ཚོགས་པ་ནི་དགེ་ཚུལ་ལ་ལོ་བདུན་ལོན་ཞིང་བྱ་རོག་སྐྲོད་ནུས་པ་དང༌།
བསྙེན་རྫོགས་ལ་སྐྱེས་ནས་ལོ་ཉི་ཤུ་ལོན་པའོ། །དེ་ཡང་མངལ་བཤོལ་
དང་བཅས་ཏེ་ལོ་ཉི་ཤུ་ལོན་བ་ཙམ་གྱིས་ནི་མི་རུང་སྟེ། འགྲེལ་ཆེན་
ལས། བསྙེན་པར་རྫོགས་པར་འདོད་པའི་གནས་སྐབས་སུ་ནི་བརྩི་
བར་མི་བྱ་སྟེ། གལ་ཏེ་རྩི་བར་བྱེད་ན་རྫོགས་པར་བསྙེན་པ་ནི་་
འཆགས་ལ་རྫོགས་པར་བསྙེན་པར་བྱེད་པ་དག་ལ་ནི་འགལ་ཚབས་
ཅན་དུ་འགྱུར་རོ། །ཞེས་གསུངས་པའི་ཕྱིར་རོ། །གཉིས་པ་བསམ་པ་
ཕུན་སུམ་ཚོགས་པ་ནི་ཡན་ལག་རིས་སུ་མ་ཆད་པའི་སྒོ་ནས་སྡོམ་པ་
ལེན་པར་འདོད་པ་དང༌། ཐོབ་པར་ཤེས་པ། མྱ་ངན་ལས་འདས་
པའི་བསམ་པ་དང་ལྡན་པའོ། །གསུམ་པ་རྟགས་ཕུན་སུམ་ཚོགས་པ་
ལ་གོས་དང༌། སྣོད་སྤྱད་དང་། ལུས་ཀྱི་བྱི་བྱད་ཀྱི་རྟགས་གསུམ་
མོ། །དང་བོ་གོས་ཀྱི་རྟགས་ནི་དགེ་ཚུལ་ལ་བླ་གོས་མཐང་གོས་གདིང་
བ་ཆུ་ཚགས། བསྙེན་པར་རྫོགས་པ་ལ་དེའི་སྟེང་དུ་སྣམ་སྦྱར་རྣམས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 83
རུང་ཞིང་ཚད་དང་ལྡན་པ་བརྙན་པོ་ཡན་ཆད་ཀྱི་སྒོ་ནས་ཚང་བའོ། །
གཉིས་པ་སྣོད་སྤྱད་ནི་ལྷུང་བཟེད་རུང་ཞིང་ཚད་དང་ལྡན་པ་བརྙན་
པོ་ཡན་ཆད་ཀྱི་སྒོ་ནས་ཚང་བའོ། །གསུམ་པ་ལུས་ཀྱི་བྱི་བྱད་ཀྱི་རྟགས་
ནི་སྐྲ་དང་ཁ་སྤུ་ཚད་ལས་ལྷག་པ་རྣམས་ཚུལ་དང་མཐུན་པར་བྲེགས་
ཤིང་ཡན་ལག་ལྔ་ཡན་ཆད་ཀྱི་ཁྲུས་བྱས་པའོ། །གཉིས་པ་འགལ་རྐྱེན་
སྤངས་པ་ནི་མཚམས་མེད་སོགས་སྐྱེ་བའི་བར་ཆད་དང༌། ཕ་མས་
མ་གནང་བ་སོགས་གནས་པའི་བར་ཆད་དང་། ནད་པ་སོགས་ཁྱད་
པར་དུ་འགྱུར་བའི་བར་ཆད་དང་། ལག་རྡུམ་སོགས་མཛེས་པའི་
བར་ཆད་དང་བྲལ་བའོ། ། དེ་ལྟར་བཤད་པའི་མཐུན་རྐྱེན་གང་རུང་
མ་ཚང་བ་དང་འགལ་རྐྱེན་གང་རུང་མ་སྤངས་པར་རབ་བྱུང་བསྙེན་
རྫོགས་བྱེད་ན་བསྒྲུབ་བྱ་ཡུལ་མཚན་ཉིད་དང་མི་ལྡན་པའི་ཆ་ནས་
སྒྲུབ་པར་བྱེད་པ་བོ་ལ་ཉེས་པར་འགྱུར་ཞིང་། ། ལྷུང་བཟེད་བརྙན་
པོ་ཡང་མ་འབྱོར་ན་རབ་ཏུ་བྱུང་བ་ཙམ་བྱེད་པ་ལ་ཉེས་པ་མེད་ལ།
བསྙེན་རྫོགས་བྱེད་དུ་མི་རུང་ངོ༌། །
་ ་
གསུམ་པ་ཇི་ལྟར་སྒྲུབ་པའི་ཆོ་ག་ལ་དགེ་ཚུལ་དང༌། བསྙེན་
རྫོགས་སུ་སྒྲུབ་པའི་ཆོ་ག་གཉིས། དང་བོ་ལ་སྦྱོར་བ། དངོས་གཞི།
མཇུག་གི་ཆོ་ག་གསུམ། དང་བོ་ནི་ཐོག་མར་དགེ་ཚུལ་གྱི་མཁན་པོར་
ཕྱོགས་པ་དེས་རབ་ཏུ་འབྱུང་འདོད་དེ་ལ་བར་ཆད་དྲི་ཞིང་ཡོངས་སུ་
དག་པར་ཤེས་ནས་རབ་ཏུ་དབྱུང་བར་ཁས་བླང་ངོ༌། །དེའི་འོག་ཏུ་
སྐྱབས་འགྲོ་རྩོམ་བྱེད་དུ་བྱས་ནས་དགེ་བསྙེན་དུ་ཁས་བླང་བ་དངོས་



84 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཞིའི་ཆོ་ག་ལན་གསུམ་དང་མཇུག་བསླབ་པ་རྗོད་པ་ལན་ཅིག་་་་་
བྱའོ། །དགེ་བསྙེན་ཙམ་ལ་གནས་པར་འདོད་ན་དུས་གོ་བར་བྱ་ཞིང་
སྔོན་དུ་བར་ཆད་འདྲི་མི་དགོས་ལ། སྔར་ནས་དགེ་བསྙེན་གྱི་སྡོམ་
པ་དང་ལྡན་པ་ཅིག་རབ་ཏུ་བྱུང་བ་བྱེད་ན་བར་ཆད་རྣམས་དྲིས་ནས་
ཞུ་བ་བྱེད་པ་ལ་གཏད་བར་བྱའོ། །དེ་ཡང་འདིར་སྐྱབས་འགྲོའི་བརྡ་
འཕྲོད་པའི་སྒོ་ནས་བསྒྲུབ་བྱ་ལ་མྱ་ངན་ལས་འདས་པའི་བསམ་པ་
སྐྱེས་པ་ཅིག་དགོས་ཏེ། དེ་མེད་པར་སོ་སོར་ཐར་བའི་སྡོམ་པ་མི་སྐྱེ་ལ་
འདི་དང་དགེ་ཚུལ་ཀྱི་སྐབས་སུ་སྐྱབས་སུ་འགྲོ་བས་མྱང་འདས་ཀྱི་
བསམ་པ་སྒྲུབ་དགོས་པའི་ཕྱིར་རོ། །དེ་ལྟ་ན་བསྙེན་རྫོགས་ཀྱི་སྐབས་
སུ་མྱང་འདས་ཀྱི་བསམ་པ་གང་གིས་སྒྲུབ་སྙམ་ན། གསོལ་འདེབས་
ཀྱི་ཆོ་ག་ལས་བདག་བསྙེན་པར་རྫོགས་པར་མཛད་དུ་གསོལ་ཞེས་བྱ་
བ་ལས་ཏེ། རྫོགས་པ་ནི་མྱ་ངན་ལས་འདས་པ་ཡིན་ལ། བསྙེན་པ་
ནི་དེ་ལ་ཉེ་བ་སྟེ། དེ་ཐོབ་པར་མཛད་དུ་གསོལ་ཞེས་པས་ཆོས་ལ་
སྐྱབས་སུ་འགྲོ་བའི་དོན་ཚང་ཞིང་སྐྱབས་འགྲོའི་གཙོ་བོ་ཡང་དེ་ཉིད་
ཡིན་པའི་ཕྱིར་རོ། །མྱང་འདས་ཀྱི་བསམ་པ་མེད་པར་སོ་སོར་ཐར་
བའི་སྡོམ་པ་མི་སྐྱེ་ན་འཁོར་བ་མཐའ་དག་གི་ཉེས་དམིགས་ཤེས་ནས་
འདོར་འདོད་ཀྱི་བློ་བཅོས་མ་མ་ཡིན་པ་མ་སྐྱེས་ཀྱི་བར་དུ་སྡོམ་པ་མི་
སྦྱིན་པར་འགྱུར་རོ་སྙམ་ན། འདིར་མྱང་འདས་ཀྱི་བསམ་པ་ནི་
སྲིད་པའི་སྐྱོན་དང་ཞི་བའི་ཕན་ཡོན་བསམས་པས་ཡིད་འགྱུར་བའི་
མྱོང་བ་ཤུགས་དྲག་ལ་མི་བྱེད་ཀྱི། སྐྱབས་འགྲོའི་བརྡ་འབྱོར་བའི་གོ་



--
-
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 85
བ་བརྟན་པོ་ལ་བྱེད་དོ་ཞེས་གསུངས་སོ། ། དེ་ལྟར་རང་གིས་དགེ་
བསྙེན་དུ་བསྒྲུབས་ནས་རབ་བྱུང་གི་ཞུ་བ་བྱེད་པའི་དགེ་སློང་ལ་ཚིག་
གིས་གཏད་ཅིང་དེས་ཀྱང་ཡོངས་སུ་དག་གམ་ཞེས་དྲིས་ལ་དག་གོ་
ཞེས་ཟེར་ན་ཞུ་བར་བྱའོ། །ཞུ་བའི་ཚུལ་ཡང་མཚམས་ནང་དེར་་་
གཏོགས་པའི་དགེ་འདུན་ཐམས་ཅད་གནས་གཅིག་ཏུ་འདུས་པའམ།
སོ་སོ་ན་འཁོད་ཀྱང་ཕན་ཚུན་གཅིག་གིས་གཅིག་གི་ཁ་བསྐང་སྟེ་དགེ་
འདུན་ དུ་ ལོངས་ པ་ བྱས་ ནས་ ཐམས་ ཅད་ ལ་ ཞུ་ བར་ བྱ་ ཞིང་།
མཚམས་ནང་དེ་ན་དགེ་འདུན་དུ་ལོངས་པ་མེད་ན་སྔགས་ཀྱིས་ཞུ་མི་
དགོས་སོ། །མཁན་པོ་ལས་གཞན་པའི་ཡུལ་གྱིས་གལ་ཏེ་ཡོངས་སུ་
དག་ནའོ་ཞེས་བརྗོད་པར་བྱའོ། །དེའི་འོག་ཏུ་མཁནཔོར་གསོལ་བ་
ལན་གསུམ་བཏབ་ལ་གཙུག་ཕུད་མ་གཏོགས་པ་སྐྲ་དང་ཁ་སྤུ་བྲེགས་
ཤིང་ཁྲུས་བྱས་ནས་གཙུག་ཕུད་བྲེག སྐབས་གང་ཡང་རུང་བར་
མཚན་བརྟག་གོ། མཁན་པོའི་རྐང་པ་གཉིས་ལ་གཏུགས་པའི་ཕྱག་
བྱེད་དུ་བཅུག་ནས་མཁན་པོས་བླ་གོས་མཐང་གོས་ལྷུང་བཟེད་གདིང་
བ་ཆུ་ཚགས་རྣམས་སྦྱིན་ཞིང་བསྐོན་ལ་སྐྱབས་འགྲོ་རྩོམ་བྱེད་དུ་བྱས་
ནས་རབ་བྱུང་བར་མ་སྦྱིན་ནོ། །དེ་ནས་མཁན་པོས་དགེ་ཚུལ་དུ་སྒྲུབ་
པའི་སློབ་དཔོན་ལ་གཏད་ལ་དེས་ཀྱང་བར་ཆད་ཀྱི་ཆོས་ཀྱིས་དག་
གམ་ཞེས་དྲི་ཞིང་མཁན་པོས་ལན་གདབ་བོ། ། གཉིས་པ་དངོས་་་་
གཞིའི་ཆོ་ག་ནི། སྐྱབས་འགྲོ་རྩོམ་བྱེད་དུ་བྱས་ནས་དགེ་ཚུལ་དུ་
སྒྲུབ་པའི་ཆོ་ག་ལན་གསུམ་བརྗོད་དོ། ། གསུམ་པ་མཇུག་གི་ཆོ་ག་་



86 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནི། །བསླབ་པ་རྗོད་པའི་ཆོ་ག་ལན་ཅིག་དང་། དེ་མ་ཐག་ཏུ་བསྙེན་
རྫོགས་མི་བྱེད་ན་སློབ་དཔོན་ལས་གཞན་པའི་དགེ་སློང་གཅིག་གིས་
དུས་གོ་བར་བྱའོ། །
གཉིས་པ་བསྙེན་རྫོགས་སུ་སྒྲུབ་པའི་ཆོ་ག་ལ་སྦྱོར་བ། དངོས་
གཞི། མཇུག་གི་ཆོ་ག་གསུམ། དང་བོ་ནི་མཁན་པོར་ཕྱོགས་པ་
དེས་ལས་གྲལ་བ་མ་འདུས་པའི་སྔ་རོལ་ཏུ་སློབ་དཔོན་གཉིས་དང་
དགེ་འདུན་ལ་ཚིག་ཙམ་གྱིས་ཞུ་བ་དབུལ། དགེ་འདུན་ཡང་འདིར་
མཐའ་འཁོབ་ཀྱི་ཆོ་གའི་དབང་དུ་བྱས་པ་ཡིན་པས་མཚན་ཉིད་དང་
ལྡན་པ་ལྔའི་གྲངས་ཚང་དེས་བར་དགོས་ཤིང་དེ་ལས་ལྷག་པ་བསགས་
ཡོད་བཞིན་དུ་མི་གསོག་ན་ཉེས་བྱས་སུ་འགྱུར་རོ། །མཚམས་ནང་གི་
དགེ་སློང་འདུ་བར་འོས་པ་མ་འདུས་པ་རྣམས་ལ་འདུན་པ་བླང་ཞིང་
དངོས་སུ་འདུས་པ་རྣམས་ཀྱིས་སྔ་རོལ་ཏུ་ཉེས་པ་བསྡམ་པར་འོས་པ་
རྣམས་བསྡམས། བཤགས་པར་འོས་པ་རྣམས་བཤགས། བྱིན་
གྱིས་ བརླབ་པར་འོས་པ་རྣམས་བྱིན་གྱིས་བརླབས་ནས་འདུས་ལ།
དེའི་འོག་ཏུ་མཁན་པོར་གསོལ་བ་ལན་གསུམ་གདབ། མཁན་པོས་
ཆོས་གོས་གསུམ་བྱིན་གྱིས་བརླབས་ཏེ་བྱིན་ལ་གདིང་བ་ཆུ་ཚགས་ཚིག་
གིས་སྦྱིན་ནོ། །དེ་ནས་མཁན་པོས་ལྷུང་བཟེད་བརྟགས་ཏེ་ཚིག་གིས་
བསྐོས་པའི་དགེ་སློང་གཅིག་གིས་དགེ་སློང་རེ་རེ་ལ་ལྷུང་བཟེད་བསྟན་
ལ་མཁན་པོས་བྱིན་གྱིས་བརླབས་ཏེ་སྦྱིན། དེའི་འོག་ཏུ་བསྒྲུབ་བྱ་དེ་
ལས་མི་ཐོས་ ཤིང་བལྟར་སྣང་བའི་ཉེ་འཁོར་དུ་བཞག་སྟེ། དགེ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 87 །
འདུན་རྣམས་ཀྱིས་གནས་ཀྱི་བློ་མཐུན་དགོས་པ་ཡོད་ན་བྱས་ལ་ལས་
བྱེད་པས་གསང་སྟེ་སྟོན་པ་བཙལ། སྤྲོ་བ་དྲིས་ནས་གསོལ་བའི་ལས་
ཀྱིས་བསྐོ། དེ་ནས་གསང་སྟོན་གྱིས་ལྐོག་ཏུ་བར་ཆད་དྲི། དག་
པར་ཤེས་ནས་ནད་དུ་འོང་བ་ཞུ། དགེ་འདུན་གྱིས་ལན་གདབ།
དེའི་འོག་ཏུ་ལས་བྱེད་པས་ བསྙེན་པར་རྫོགས་པར་གསོལ་བ་ལན་
གསུམ་འདེབས་སུ་བཅུག་ལ། གསོལ་བའི་ལས་ཀྱིས་ཐུགས་བསྟུན་
ནས་བར་ཆད་དྲི་བར་བྱའོ། །གཉིས་པ་དངོས་གཞིའི་ཆོ་ག་ནི་ལས་
བྱེད་པས་གསོལ་བཞིའི་ལས་ཀྱིས་བསྙེན་པར་རྫོགས་པ་ཉེ་བར་བསྒྲུབ་
པར་བྱའོ། །གསུམ་པ་མཇུག་གི་ཆོ་ག་ནི་སྡོམ་པ་ཐོབ་པའི་དུས་གོ་བར་
བྱ་བ་དང་གདམས་ངག་བཅུ་གཅིག་བརྗོད་པའོ། །འདི་དག་ནི་ཆོ་ག་
ལ་མཁས་པའི་ཡན་ལག་ཏུ་མདོ་ཙམ་སྨོས་པར་ཟད་ཀྱི་རྒྱས་པར་ནི་
ལས་ཀྱི་ཆོ་ག་ཁུངས་མ་ནས་འབྱུང་བ་རྣམས་དང༌། གཞན་ཡང་ལོ་
ཚིགས་མི་ཤེས་ན་མཚན་གྱི་ཉེ་འཁོར་དུ་ སྤུ་སྐྱེས་པ་སྒྱུ་ཐབས་ཀྱིས་་
བརྟག་པ་དང༌། བསྙེན་པར་རྫོགས་འདོད་ཤིང་ལ་སོགས་པ་ལ་་
འཛེག་ཏུ་མི་གཞུག་པ་དང་། མཚམས་ཀྱི་ཕྱི་རོལ་ཏུ་མི་གཏང་བ་དང་།
བསྙེན་པར་རྫོགས་མ་ཐག་པ་ལ་གནས་རྣམས་ངེས་པར་རྗོད་དགོས་པ་
ལ་སོགས་པ་རྣམས་ལེགས་པར་ཤེས་པར་བྱས་ནས་རབ་ཏུ་བྱུང་བ་
དང་བསྙེན་པར་རྫོགས་པར་བསྒྲུབ་པར་བྱའོ། །དེ་ལྟར་ཆོ་ག་དེ་དག་
ལས་གང་ཡང་རུང་བ་རེ་རེ་དང་འགལ་བར་བྱས་ན་ཡང་ཆོ་ག་ཚུལ་
བཞིན་དུ་མ་བསྒྲུབས་པའི་ཆ་ནས་ཉེས་བྱས་སུ་འགྱུར་རོ། །



88
--
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཉིས་པ་བསྒྲུབས་ནས་ཇི་ལྟར་བསྲུང་བའི་ཚུལ་ལ། གནས་
ལ་བརྟེན་པའི་ཚུལ། བསྙེན་བཀུར་གྱི་གནས་དང་གནས་མ་ཡིན་པ་
ལ་ཇི་ལྟར་བསྒྲུབ་པ། རང་གི་བྱ་བ་ལ་ཇི་ལྟར་བསྒྲུབ་པ། ནད་པ་དང་
ནད་གཡོག་གིས་ཇི་ལྟར་བསྒྲུབ་པ། གཉུག་མར་གནས་པ་དང་་་་
གསར་བུའི་ཀུན་སྤྱོད། གནས་དང་གཡོག་འཁོར་བསྐྱང་བའི་ཚུལ་
དང་དྲུག དང་བོ་ལ་གནས་ལ་བརྟེན་པའི་ཚུལ་དངོས་དང་། དེ་
དང་རྗེས་སུ་མཐུན་པའི་བསླབ་བྱ་གཉིས། དང་བོ་ལ་གནས་བཅའ་
བ་དང་། བཅས་ནས་ཇི་ལྟར་བསྒྲུབ་པའི་ཚུལ་གཉིས། དང་བོ་ལ་
གང་ལ་གནས་པའི་ཡུལ། གང་གིས་གནས་པའི་རྟེན། ཇི་ལྟར་
གནས་པའི་ཆོ་ག བླ་མར་ གྱུར་ནས་མཚན་ནས་སྨོས་པའི་ཚུལ།
གནས་ བཅས་པ་འཇིག་པའི་རྒྱུ། གནས་ལ་བརྟེན་པ་དང་བྱ་བ་
གཞན་འདོམས་པའི་ཚེ་ཇི་ལྟར་བྱ་བ། གནས་ལ་བརྟེན་པའི་་་་་
དམིགས་བསལ་དང་བདུན། དང་བོ་ནི་མཁན་པོའི་སྐབས་སུ་བཤད་
པའི་ཆོས་བཅུ་གསུམ་དང་ལྡན་པའོ། །གཉིས་པ་ནི་བླ་མ་ལ་གུས་པ།
སྡེ་ལྔའི་སྡོམ་པ་གསོ་རུང་དང་ལྡན་པ། དགེ་བ་ལ་བརྩོན་པ། བླ་
མའི་བྱ་བ་ལ་གྲིམས་པ། དུལ་བ་དང་ལྡན་པ། བཟོད་པ་དང་ལྡན་པ་
སྟེ་དྲུག་དང༌། དགེ་སློང་ཡིན་ན་བསྙེན་པར་རྫོགས་ནས་ལོ་བཅུ་མ་
ལོན་ པའམ་ ལོན་ ཡང་ ལྔ་ ཚན་ གང༌ རུང༌ དང༌ མི་ ལྡན་ པའོ། །
གསུམ་པ་ཆོ་ག་ལ་གསུམ་ལས་སྦྱོར་བ་ནི་གཞན་ལ་དྲི་བ་དང་རང་གིས་
ཀུན་སྤྱོད་ལྟ་བ་སོགས་ཀྱིས་བླ་མའི་མཚན་ཉིད་བརྟགས་ཏེ་ཚིག་གིས་
.



་ དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 89
ཞུ་བ་དང་། དེས་ཀྱང་གནས་པའི་མཚན་ཉིད་བརྟགས་ནས་སྐབས་
དབྱེ་བ་དང་། གནས་ཀྱི་རྐང་མཐིལ་གཉིས་ལ་ལག་པ་གཉིས་ཀྱིས་
བཅངས་ནས་སོ། །དངོས་གཞི་ནི། བཙུན་པ་དགོངས་སུ་གསོལ།
བདག་མིང་འདི་ཞེས་བགྱི་བ་བཙུན་པ་ལ་གནས་བཅའ་བར་གསོལ་ན།
བཙུན་པས་བདག་ལ་གནས་བཅའ་བ་སྩོལ་ཅིག བདག་བཙུན་པ་
ལ་གནས་འཆའ་ཞིང་མཆིའོ། ། ཞེས་ལན་གསུམ་བརྗོད། མཇུག་
ཐབས་ཡིན་ནོའི་ལན་དུ། ལེགས་སོ་བརྗོད། གནས་དེ་ན་རང་
ལས་བསླབ་པ་རྒན་པ་མེད་ན་གཞོན་པ་བརྟན་མཁས་དང་ལྡན་པ་ལ་
གནས་བཅའ་བར་བྱ་ལ་དེ་ལ་ཕྱག་མི་དགོས་ཤིང་མཁན་པོ་ལ་གནས་
ན་ཆོ་གའི་སྒོ་ནས་འཆའ་མི་དགོས་སོ། །མཁན་པོ་དང་གནས་ཀྱི་བླ་མ་
གཞན་ཚོགས་ན་མཁན་པོ་ཁོ་ན་ལ་གནས་པར་བྱ་ཞིང་མཁན་པོ་ལས་
གཞནཔའི་གནས་ཀྱི་བླ་མ་དུ་མ་ཚོགས་ན་གང་འདོད་པ་ལ་གནས་
པར་བྱའོ། བཞི་བ་མཚན་ནས་སྨོས་པའི་རིམ་པ་ནི། མཁན་པོ་
དང་སློབ་དཔོན་མིན་པ་ལ་མཁན་པོ་དང་སློབ་དཔོན་ཞེས་མི་བརྗོད་
ལ། མཁན་པོ་དང་སློབ་དཔོན་ཞེས་མ་སྦྱར་བར་མཁན་སློབ་ཀྱི་མིང་
མི་གཟུང་ཞིང་། ཁྱད་པར་དུ་དོན་གྱི་སླད་དུ་མཚན་ནས་སྨོས་ཏེ་
ཞེས་མ་སྦྱར་བར་མཁན་པོའི་མིང་ནས་མི་བརྗོད། བསླབ་པ་རྒན་པ་
ལ་ཡང་གནས་བརྟན་དང་ཚེ་དང་ལྡན་པ་ཞེས་པ་ལ་སོགས་པའི་ཉེ་
ཚིག་མེད་པར་མིང་མི་བརྗོད་དོ། ། ལྔ་བ་འཇིག་པའི་རྒྱུ་ལ་གསོལ་
བ་བཏབ་པ་དང་། བྱ་བ་བྱེད་པའི་འཇིག་རྒྱུ་གཉིས། དང་བོ་ནི་



-
--
-
-
90 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མ་དད་པ་སོགས་ཆད་པའི་རྒྱུ་ལྔ་དང་། སྤྱོ་བ་དང་སོང་བ་དང༌།
ཆོས་མ་ཡིན་པའི་ཕྱོགས་སུ་སོང་བ་དང་། མཁན་པོ་མཐོང་མ་ཐག་ཏུ་
གནས་བཅས་པ་བཏང་བར་གྱུར་པ་དང༌། གཉིས་ཀ་ལ་མི་ལྟོས་པ་
བྱུང་བ་དང་། ཤི་ བ་དང་། དགེ་སློང་མིན་པར་གྱུར་པ་དང་།
མཚན་གྱུར་པའོ། །གཉིས་པ་ནི་སྔ་མ་རྣམས་ཀྱི་སྟེང་དུ་མཚམས་ཐ་
དད་དུ་གྱུར་པའོ། འཇིག་རྒྱུ་དེ་གཉིས་ཀྱི་ཁྱད་པར་ནི་གསོལ་བ་
བཏབ་པའི་འཇིག་ རྒྱུས་ནི་གནས་བཅས་པའི་ཆོ་ག་ཡང་འཇིག་ལ།།
བྱ་བ་བྱེད་པའི་འཇིག་རྒྱུས་ནི་གནས་མེད་ཀྱི་ཉེས་པ་འགེགས་པ་ཙམ་
འཇིག་པར་བྱེད་དོ། །དྲུག་པ་གནས་དང་བྱ་བ་གཞན་འདོམས་པའི་
ཚེ་ཇི་ལྟར་བྱ་བ་ནི། གནས་གང་ན་གསོ་སྦྱོང་ཡོད་ཅིང་གནས་ཀྱི་བླ་
མ་མེད་པ་དེར་ལས་སུ་མི་བསྐོ་བ་དང༌། གནས་ཁང་དང་འཁོར་
འབུལ་བ་ལ་སོགས་པའི་བསྙེན་བཀུར་བསྟབས་པའི་སྒོ་ནས་གནས་ཀྱི་
བླ་མ་གནས་གཞན་ནས་བཙལ་བར་བྱ་ཞིང༌ མ་རྙེད་ན་གསོ་སྦྱོང་
ཡལ་བར་དོར་ནས་གནས་ཀྱི་བླ་མ་ཡོད་སར་འགྲོ་བར་བྱའོ། ། དེ་
བཞིན་དུ་དབྱར་སྔ་མ་ཁས་ལེན་པ་དང་། བླངས་ཟིན་ནས་ཟླ་བ་
དང་བོ་བསྲུང་བ་དང༌། དབྱར་ཕྱི་མའི་ཟླ་བ་དང་བོ་གཉིས་ལས་
ལྷག་པ་བསྲུང་བ་དང་གནས་ཀྱི་བླ་མ་མེད་པ་འདོམས་པའི་ཚེ་ཡང་
གནས་ཀྱི་བླ་མ་བཙལ་ ཅིང་མ་རྙེད་ན་གཞན་དུ་འགྲོ་བར་བྱའོ། །
དབྱར་སྔ་མའི་ཟླ་བ་ཕྱི་མ་གཉིས་བསྲུང་བ་དང༌། དབྱར་ཕྱི་མའི་
ཁས་ལེན་དང༌། བླངས་ནས་ཟླ་བ་ཕྱི་མ་གཉིས་བསྲུང་བ་དང་་་་



---
-
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 91
གནས་ཀྱི་བླ་མ་མེད་པ་འདོམས་ན་སྔར་བཞིན་དུ་ལས་སུ་མི་བསྐོ་བ་ལ་
སོགས་པས་གནས་ཀྱི་བླ་མ་བཙལ་ཅིང་མ་རྙེད་ན་གནས་ལ་བརྟེན་པ་
ཡལ་བར་དོར་ནས་དབྱར་གྱི་དམ་ཚིག་བསྲུང་བར་བྱའོ། ། དེའི་
ཚེ་ཡང་དེ་རྣམས་ཀྱི་ནང་ནས་ཆེས་རྒན་པ་ལ་གཞན་རྣམས་ཀྱིས་བྱ་བ་
ཞུ་དགོས་ཤིང་དགག་དབྱེ་ལ་གཞན་དུ་འགྲོ་བར་བྱའོ། ། གནས་
ཀྱི་བླ་མ་སྤོ་མགུ་སྤྱོད་པ་ལ་སོགས་པའི་ཚེ་ཡང་གནས་སུ་འོས་པ་གཞན་
མེད་ན་ཆེས་རྒན་པ་ལ་བྱ་བ་ཞུ་བར་བྱའོ། །གློ་བུར་དུ་འོངས་པས་ཉི་
མ་གཉིས་པ་འམ་གསུམ་པ་ལ་གནས་བཅའ་བར་བྱ་ཞིང་ཞག་གཅིག་
གི་ཆེད་དུ་གནས་མི་བཅའ་ལ་གནས་ཉེ་བར་མི་གནས་ན་གཞན་ལ་བྱ་
བ་ཞུ་བར་བྱའོ། ། བདུན་པ་དམིགས་བསལ་ནི། ལོ་ལྔ་ལོན་ཞིང་
ལྔ་ཚན་ཐ་མ་དང་ལྡན་པ་ལྗོངས་རྒྱུ་བའི་དུས་དང་། དབྱར་སྔ་མའི་
ཟླ་བ་ཕྱི་མ་གཉིས་དང་ཕྱི་མའི་ཟླ་བ་དང་བོ་གཉིས་ ཀྱི་དུས་དང༌།
གནས་པ་གཞན་ན་གནས་པའི་དུས་དང་། གནས་ཚོལ་བ་ལ་ཞུགས་
པ་མ་རྙེད་པའི་དུས་དང༌། གློ་བུར་བས་ངལ་བསོ་བའི་དུས་དང་།
ཞག་གཅིག་གཞན་དུ་ཕྱིན་པའི་དུས་དང་། གནས་ནས་ཕྱུང་བའི་
དུས་དང་། གནས་བཀག་པ་དང་། དེ་རྣམས་ཀྱི་དོད་ཐུབ་པ་སྟེ་
དགུའོ། ། གཉིས་པ་བཅས་ནས་ཇི་ལྟར་བསྒྲུབ་པ་ལ། ་གནས་པས་
ཇི་ ལྟར་ བསྒྲུབ་ པ་ དང༌། གནས་ ཀྱིས་ ཇི་ ལྟར་ བསྒྲུབ་ པ་ གཉིས།
དང་བོ་ལ་བསམ་པས་བསྟེན་པ་དང་། སྦྱོར་བས་བསྟེན་པའི་ཚུལ་
གཉིས། དང་བོ་ནི་གནས་ཀྱི་བླ་མ་ལ་ཕའི་འདུ་ཤེས་སྐྱེད་པ་དང༌།



-
-
92་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཁྲེལ་ཡོད་པ་དང་། བག་སྐྱོང་བ་ལ་ཞུམ་པའི་ངོ་ཚ་དང་ལྡན་པ་དང་།
དེའི་དབང་གིས་དམ་པ་མ་ཡིན་པའི་ལས་ལ་མི་འཇུག་པའི་གུས་པ་
དང་བཅས་པ་དང་། ཞེས་དང་བཅས་པ་དང༌། ང་རྒྱལ་དང་
རྒྱགས་པ་བཅོམ་པས་སེམས་དམའ་བར་བྱའོ། ། ་
གཉིས་པ་སྦྱོར་བས་བསྟེན་པ་ལ་སྙན་གསོལ་ཞིང་བྱ་བ་ཞུ་བ་
དང༌། ཞུས་ནས་ཇི་ལྟར་བསྒྲུབ་པའི་ཚུལ་གཉིས། དང་བོ་ལ་དེའི་
སྔོན་འགྲོ་དང༌། སྙུན་གསོལ་དང་བྱ་བ་ཞུ་བ་དངོས་གཉིས། དང་
བོ་ནི། ནང་བར་ལངས་མ་ཐག་ཏུ་ཆུ་མཁུར་བ་དོའམ་གསུམ་གྱིས་
ཁ་ལེགས་པར་བཀྲུ། དཀོན་མཆོག་དང་བླ་མའི་དྲུང་ལ་སོགས་པ་མ་
ཡིན་པར་སོ་ཤིང་དང་ལྕེ་བཞར་མི་རྣོ་བས་སོ་དང་ལྕེའི་ཤ་ལ་མི་གནོད་
པར་དལ་བུས་བྱི་དོར་བྱ། རྣ་བ་བྲུ་དགོས་པ་ཡང་དེ་བཞིན་དུ་བྱས་
ལ། སོ་ཤིང་དང་ལྕེ་བཞར་ཁའི་དྲི་མས་གོས་པ་ཆུའམ་སས་བཀྲུས་
ནས་སེ་གོལ་ལ་སོགས་པའི་སྒྲ་བྱས་ཏེ་དབེན་པར་དོར། བླ་མ་དང་
དཀོན་མཆོག་གི་དྲུང་དང་གཙུག་ལག་ཁང་གི་ཕྱག་བདར་བྱེད་པའི་
གནས་དང་བཤང་གཅི་བྱ་བའི་གནས་དང་སྐྱེ་བོ་ཕལ་མོ་ཆེ་རྟག་ཏུ་
གནས་པའི་ཤིང་ངམ་རྩིག་པའི་དྲུང་དུ་མི་དོར། བཤང་གཅི་དང་
མཆིལ་མ་ལ་སོགས་པའི་མི་གཙང་བ་འདོར་བ་ཡང་དེ་བཞིན་དུ་་་
བྱའོ། ། གནས་ཁང་དུ་ཆོལ་ཟངས་དང་ཝ་ཁར་ཡང་སོ་ཤིང་དང་
ལྕེ་བཞར་འདོར་དུ་རུང་ལ་ལྕེ་བཞར་ནི་ལྕགས་ལ་སོགས་པ་ལས་བྱས་
པའམ་སོ་ཤིང་གི་ཚལ་བས་ཀྱང་རུང་ངོ༌། ། སོ་ཤིང་གི་ཚད་ནི་སོར་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 93
བཅུ་གཉིས་མན་ཆད་བརྒྱད་ཡན་ཆད་ཧ་ཅང་མི་སྦོམ་པ་དང་མི་ཕྲ་བ་
བྱ་ཞིང་། བད་ཀན་མང་བས་ནི་མ་རྙེད་ན་སོར་ཕྱེད་དང་ལྔ་ཡན་
ཆད་ཀྱང་རུང་ངོ༌། །སོ་ཤིང་མེད་ན་འདག་རྫས་ལ་སོགས་པས་ཀྱང་ཁ་
སྦྱང་བར་བྱའོ། །དེ་ལྟར་ལུས་ཀྱི་བྱ་བ་བསྒྲུབས་ནས་རང་གི་གཙུག་
ལག་ཁང་དུ་དཀོན་མཆོག་ལ་ཕྱག་བྱས་ཏེ། དལ་བུ་དང་ཡུན་མི་
རིང་བས་བླ་མ་གནས་པའི་སྒོ་གླེགས་ལ་བརྡབ་པས་ནང་དུ་འོང་བ་གོ་
བར་བྱས་ལ་སྒོ་གླེགས་དྲག་ཏུ་མི་འཕུལ་ཞིང་། སྒོ་སྐྱེས་ལ་ཆོས་གོས་
མི་དྲུད་པར་དལ་བུས་ཤེས་བཞིན་དུ་ནང་དུ་འཇུག་པ་དང་། ཕྱིར་
འབྱུང་བར་བྱའོ། །དེ་ལྟར་ཁའི་གནས་པ་བཀྲུ་བ་ནས་ཤེས་བཞིན་དུ་
ཕྱིར་འབྱུང་བའི་བར་ནི་གནས་པ་འབའ་ཞིག་ཏུ་མ་ཟད་ཀྱི་དགེ་སློང་
ཐམས་ཅད་ཀྱིས་བསྒྲུབ་པར་བྱའོ། །གཉིས་པ་སྙན་གསོལ་བ་དང་བྱ་
བ་ཞུ་བ་དངོས་ལ་སྙུན་གསོལ་ནི་གནས་ཀྱི་བླ་མ་ལ་ཕྱག་བྱས་ཏེ་སྐུ་
ཁམས་དྲིའོ། །འདི་ནི་འཕགས་པ་ལ་ཕྱག་མི་བྱ་བའི་དམིགས་བསལ་
ཏེ་སྐབས་གཞན་དུ་གནས་ཀྱི་བླ་མ་ལ་ཡང་མི་རུང་ངོ༌། །བྱ་བ་ཞུ་བ་ལ་
གཞི་གང་ལ་ཞུ་བ། ཚུལ་ཇི་ལྟར་ཞུ་བ། དེའི་དམིགས་ཀྱིས་བསལ་
བའོ། །དང་བོ་ནི། མི་རུང་བར་ངེས་པ་རྣམས་མི་ཞུ་ཞིང་། རུང་
བར་ངེས་པ་དང་ཐེ་ཚོམ་ཟ་བ་རྣམས་ཞུའོ། །རུང་བར་ངེས་ཀྱང་ཞུ་བ་
ནི་གནང་བ་ཐོབ་དགོས་པའི་ཕྱིར་རོ། །གཉིས་པ་ཞུ་བའི་ཚུལ་ནི་ལུང་
དང་མདོ་རྩ་འགྲེལ་ལྟར་ན་བྱ་བ་རེ་རེ་ལ་ཞུ་དགོས་པར་མངོན་ལ།
མ་གྲུབ་ན་འོད་ལྡན་ལས་བཤད་པ་བཞིན་དུ་བྱ་སྟེ། ཆོ་ག་ནི་མཁན་



94 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པོའམ་སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་
བ་དེང་གི་གདུགས་དང་མཚན་གྱི་རིམ་པའི་ཀུན་ཏུ་སྤྱད་པར་རུང་བ་
དག་བགྱིད་པར་ཞུ་འཚལ་ཞེས་རྗོད་པའོ། །གསུམ་པ་དམིགས་བསལ་
ལ་བྱ་བའི་དང་། ཞུ་བའི་དམིགས་བསལ་གཉིས། དང་བོ་ནི་་
བཤང་གཅི་དང་སོ་ཤིང་འདོར་བ་དང༌། ཉེ་འཁོར་དང་བཅས་པའི་
གཙུག་ལག་ཁང་དུ་མཆོད་རྟེན་ལ་ཕྱག་བྱ་བ་དང་། འཆག་པའི་
བསམ་པས་འདོམ་བཞི་བཅུ་རྩ་དགུ་ཚུན་ཆད་དུ་འགྲོ་བ་དང་། ཆུ་
བཏུང་བ་དང་། ཞུ་རིན་མེད་པའི་བྱ་བ་ཕྲན་ཚེགས་དང་། ཞུས་
ཏེ་ཕྱིན་པ་ན་བྱ་བ་ཆོས་ལྡན་གཞན་བྱུང་བ་དང་། དེ་རྣམས་ཀྱི་དོད་
ཐུབ་སྟེ་བརྒྱད་དོ། །
གཉིས་པ་ཞུ་བའི་དམིགས་བསལ་ལ་ཞུ་བ་བོའི་དམིགས་བསལ་
དང༌། ཞུ་ས་ཡུལ་གྱི་དམིགས་བསལ་གཉིས། དང་བོ་ནི་ལོ་ལྔ་ལོན་
ཞིང་ལྔ་ཚན་ཐ་མ་དང་ལྡན་པ་ལྗོངས་རྒྱུ་བའི་དུས་དང༌། དབྱར་སྔ་
མའི་ཟླ་བ་ཕྱི་མ་གཉིས་དང་། ཕྱི་མའི་ཟླ་བ་དང་བོ་གཉིས་ལ་བབ་པ་
ན་གཞོན་ནུའི་ནང་ནས་རྒན་པ་དང་། འཚོལ་བ་ལ་ཞུགས་པའི་ཚེ་
ཞག་ལྔ་དང་། གློ་བུར་བས་ངལ་བསོ་བའི་ཉི་མ་དང་བོའམ་གཉིས་
པ་དང་། ཞག་གཅིག་ནས་གཞན་དུ་ཕྱིན་པ་དང། གནས་བཀག་
པ་དང་། གནས་ནས་ཕྱུང་བ་དང༌། དོད་ཐུབ་སྟེ་བརྒྱད་དོ། །
གཉིས་པ་ཡུལ་ གྱི་དམིགས་བསལ་ནི་གནས་པ་གཞན་ན་གནས་པ་
དང༌། ཉེ་བར་མི གཥ་ས་་ པ་དང༌། དབྱར་སྔ་མའི་ཟླ་བ་ཕྱི་མ་་



-
-
-
---
-
--
--
-
-
-
-
-
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 95 .
གཉིས་དང༌། ཕྱི་མའི་ཟླ་བ་དང་བོ་གཉིས་དང་། དོད་ཐུབ་སྟེ་་་་
བཞིའོ། །གཉིས་པ་ཞུས་ནས་ཇི་ལྟར་བསྒྲུབ་པ་ལ། བྱ་བ་གཉུག་མ་
ལ་ཇི་ལྟར་བསྒྲུབ་པ་དང་། གློ་བུར་བ་ལ་ཇི་ལྟར་བསྒྲུབ་པ་གཉིས།
དང་བོ་ནི་བསྙུན་གསོལ་བའི་འོག་ཏུ་གནས་ཀྱི་བླ་མ་ལ་འདག་རྫས་
དང་སོ་ཤིང་དང་ཁྲུས་བྱེད་པའི་ཆུ་སོགས་ཕུལ་ལ། ཚང་མང་དུ་
གནས་པས་བཟའ་བཏུང་སྟ་གོན་བྱ་བར་འདོད་ན་ཇི་ལྟ་བུ་ཞིག་སྟེ་
གོན་བྱ་ཞེས་བརྗོད་ལ་བླ་མ་ཟས་གང་ལ་དགའ་བ་དེ་བསྟབ་སྙམ་དུ་
ཡིད་ལ་བྱ་ཞིང་གདུགས་ཚོད་ལ་བབ་པའི་དུས་བརྗོད་པར་བྱའོ། །
དེའི་འོག་ཏུ་གནས་ཀྱི་ལྷུང་བཟེད་བཀྲུ་ཞིང་། གནས་བསོད་སྙོམས་པ་
ཡིན་ ན་ གསིལ་ བྱེད་ དང་ དགོས་ ན་ ཆུ་ ཚགས་ ཀྱང་ བྱི་ དོར་ བྱ་ ལ།
རང་ཡང་བསོད་སྙོམས་པ་ཡིན་ན་གནས་ལ་ཞུས་ཏེ་གནས་ན་ལྷན་
ཅིག་ཏུ་འཇུག་ཅིང་ཉམ་ང་བ་ལ་སོགས་པར་ནི་བླ་མའི་མདུན་དུ་འགྲོ་
བ་དང༌། རང་ལ་ཟས་བསོད་པ་འབུལ་བ་ན་བླ་མ་ལ་འབུལ་དུ་
གཞུག་གོ།གལ་ཏེ་སོ་སོར་བསོད་སྙོམས་ལ་ཕྱིན་ན་ཟས་དེ་ཁྱེར་ཏེ་བླ་མ་
ལ་བསྟན་ནས་ཆེས་མཆོག་ཏུ་གྱུར་པ་དབུལ་བར་བྱའོ། ། ཟས་ཟོས་
ནས་བླ་མའི་ལྷུང་བཟེད་ལ་སོགས་པ་བཀྲུས་ཏེ་རང་རང་གི་གནས་སུ་
བཞག་པ་དང༌། བླ་མའི་རིལ་བ་སྤྱི་བླུགས་ལ་སོགས་པའི་ཆུ་སྣོད་
དགང་བ་དང་། བླ་མ་མཆོད་རྟེན་ལ་ཕྱག་དང་བྱི་དོར་བྱེད་པ་ན་དེ་
ལ་དགོས་པའི་འདག་རྫས་དང་ཆུ་དང་ཕྱགས་ མ་ སོགས་དབུལ་བ་
དང་། བླ་མའི་རྐང་བ་བཀྲུ་བ་དང་། སྐུ་མཉེ་སོགས་ལ་ནན་ཏན་



，
-
-
-
-
96 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱའོ། ། དགོངས་མོའི་དུས་སུ་བླ་མའི་མལ་དང་སྟན་བཤམ་པ་དང་།
མཚན་མོ་བགོ་བའི་ཤམ་ཐབས་ཀྱི་གཟན་དབུལ་ཞིང་ཤམ་ཐབས་བླང་
བ་དང་། རྐང་བ་བཀྲུ་བའི་ཆུ་དང་རྐང་རྟེན་དང་། ཆོལ་ཟངས་
དབུལ་ཞིང་། མཆིལ་ལྷམ་གཉིས་ཕྱིའོ། །དེ་ལྟར་འདག་རྫས་དང་
སོ་ཤིང་དབུལ་བ་སོགས་བླ་མའི་བྱ་བ་སྒྲུབ་དགོས་རྣམས་གནས་པ་
མང་ན་རེས་མོས་ཀྱིས་བྱ་བའམ་གཅིག་གིས་ཐམས་ཅད་སྒྲུབ་པར་སྤྲོ་
ན་གཞན་གྱིས་མ་བྱས་ཀྱང་རུང་བ་ནི་ལུང་ཕྲན་ཚེགས་ལས་གསུངས་
པ་ལྟར་རོ། །གཞན་ཡང་གནས་དང་གནས་པ་གཉིས་ཀ་གཙུག་ལག་
ཁང་གཅིག་ན་འདུག་ན་བླ་མའི་དྲུང་དུ་ཉིན་མོ་རེ་ལ་ལན་གསུམ་དང་།
གནས་ཀྱི་བླ་མ་དགོན་པ་ན་འདུག་ལ་རྒྱང་གྲགས་གཅིག་གིས་བར་དུ་
ཆོད་ན་ཉིན་རེ་ལ་ལན་རེ་དང་། རྒྱང་གྲགས་ལྔས་བར་དུ་ཆོད་ན་
ཞིག་ལྔའམ་དྲུག་ན་ལན་རེ་དང་། དཔག་ཚད་ཕྱེད་དང་གསུམ་གྱིས་
བར་དུ་ཆོད་ན་གསོ་སྦྱོང་གི་ཚེ་ལན་རེ་མཇལ་དུ་འགྲོ་བར་བྱའོ། །འདི་
བྱ་བ་ཞུ་བ་ལ་སྦྱོར་བ་ནི་ནོར་བ་སྟེ། རྒྱ་ཆེར་འགྲེལ་གྱིས་ཀྱང་བལྟ་
བའི་ཕྱིར་འགྲོ་བ་ལ་བཤད་ཅིང་ཕྲན་ཚེགས་སུ་ཉེ་དགས་རབ་ཏུ་ཕྱུང་
ཞིང་བསྙེན་རྫོགས་བྱས་པ་རྣམས་དེ་གནས་ངན་ལེན་སྤྱོད་པར་མ་ཤེས་
བར་དུ་དེ་ལ་བརྟེན་ནས་ སྡོད་ལ། ཤེས་པ་ན་གནས་གཞན་ལ་་་་
བརྟེན་ཅིང་འོན་ཀྱང་སྟོན་པའི་བཀས་ཉིན་རེ་ལ་ལན་གསུམ་གསུམ་
བལྟ་བ་ལ་འགྲོ་བར་གསུངས་པའི་ཕྱིར་རོ། །མཁན་པོ་དང་གནས་ཀྱི་
བླ་མ་ལངས་པ་མཐོང་མ་ཐག་ཏུ་སྟན་ལས་ལྡང་བ་དང་བཀུར་སྟི་བྱ་བ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 97 །
དང་། ཐག་ཉེ་བར་འདུག་པར་བྱ་ཞིང་། བླ་མ་དང་ཞེ་འགྲས་པ་
དང་ཉེ་བར་འདུག་པར་མི་བྱའོ། ། བླ་མའི་བྱ་བ་ལ་གྲིམས་པར་བྱ་
བ་དང༌། གུས་པར་བྱ་བ་དང་སྤྱོད་ལམ་མཛེས་པས་འཇུག་པར་
བྱའོ། ། གཉིས་ པ་ བྱ་ བ་ གློ་ བུར་ བ་ ལ་ ཇི་ ལྟར་ སྒྲུབ་ པའི་ ཚུལ་ ནི།
གནས་ཀྱི་བླ་མའི་ལྷུང་བཟེད་དང་ཆོས་གོས་ཀྱི་ལས་དང་ནད་གཡོག་
དང༌། དེ་ལ་འགྱོད་པ་དང་སྡིག་ལྟ་སྐྱེས་པ་སེལ་བ་རྣམས་རང་གིས་
བྱེད་པའམ་གཞན་བྱེད་དུ་འཇུག་པ་དང་། གནས་ཀྱི་བླ་མ་ལ་དགེ་
འདུན་གྱིས་ནན་ཏུར་བྱེད་ན་དགེ་འདུན་ལ། ནན་ཏུར་མི་མཛད་དུ་
གསོལ་ཞེས་བརྗོད་ནས་བླ་མ་ནན་ཏུར་གྱི་རྒྱུ་ལས་ལྡོག་པའི་དོན་དུ་
བརྩོན་པར་བྱ་ཞིང་། ནན་ཏུར་བྱས་ན་བཟོད་པ་གསོལ་དུ་གཞུག་
པ་དང༌། གནས་ཀྱི་བླ་མ་དེ་ སྤོ་མགུ་དང་དབྱུང་བ་སོགས་ནོད་་་
དགོས་ན་དགེ་འདུན་ལ་གསོལ་བ་གདབ་པར་བྱའོ། །བླ་མ་ཉེས་པ་ལ་
འཇུག་ན་ཟློག་པ་དང༌། དེའི་དྲུང་དུ་རང་གི་དགེ་བ་མི་འཕེལ་ན་
གནས་གཞན་ལ་གཏད་པར་གསོལ་བར་བྱའོ། །དགེ་འདུན་གྱིས་་་
བསྐོས་པ་མ་ཡིན་པར་བླ་མ་གོས་འཚེམ་པ་དང་གཙུག་ལག་ཁང་གི་བྱི་
དོར་བྱེད་པ་ན་ཡང་རང་གིས་བསྒྲུབ་པ་དང་། བླ་མ་དང་དགེ་་་
མདུན་གྱི་ཆེད་དུ་ཤིང་ཐོག་ལ་སོགས་པའི་རུང་བ་བྱ་བ་དང་། མཆོད་
རྟེན་ལ་སོགས་པའི་སྔོ་ཆུང་དུ་རྔ་བ་དང་མེ་ཏོག་དང་འབྲས་བུ་བཏོག་
པ་དང་སོ་ཤིང་སྒྲུབ་པ་ལ་སོགས་པ་ལ་དགེ་ཚུལ་བསྐོ་བར་བྱའོ། །
གཉིས་པ་གནས་ཀྱིས་ཇི་ལྟར་བསྒྲུབ་པ་ལ་རྗེས་སུ་བཟུང་བའི་



-
-
98 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཚུལ་གྱིས་སྒྲུབ་པ་དང༌། ཆད་པས་བཅད་པའི་ཚུལ་གྱིས་བསྒྲུབ་པ་
གཉིས། དང་བོ་ནི་གནས་ཀྱི་བླ་མས་རང་གི་འཁོར་དུ་རིགས་དང་
ལུས་ལ་སྐྱོན་ཆགས་པ་རབ་བྱུང་བསྙེན་རྫོགས་བསྒྲུབས་ཟིན་པ་མི་
བཞག་ལ། གནས་པ་དགེ་ཚུལ་གཅིག་ལས་ལྷག་པ་ཉེ་བར་མི་བཞག་
གོ། གལ་ཏེ་རབ་ཏུ་འབྱུང་འདོད་གཉིས་བྱུང་ལ་སོ་སོར་རབ་ཏུ་
འབྱུང་བར་མི་འདོད་ན་ལྷན་ཅིག་རབ་ཏུ་བྱུང་སྟེ་རྒན་པ་བསྙེན་པར་
རྫོགས་པར་བྱ་ཞིང་དེས་ཀྱང་ལོ་ཉི་ཤུ་མ་ལོན་ན་དགེ་སློང་གཞན་ལ་རེ་
ཞིག་གནས་པའི་དོན་དུ་གཏད་ལ། དགེ་སློང་དེས་ཀྱང་ལོ་ལོན་པའི་
ཚེ་མཁན་པོ་ལ་གཏད་པར་བྱའོ། །གལ་ཏེ་མི་གཏོད་ན་མཁན་པོ་དེས་
མཐུས་བཀུག་སྟེ་བསྙེན་རྫོགས་བྱ་ཞིང་རང་གི་འཁོར་དུ་གྱུར་པའི་
གནས་པ་ལ་ བསམ་པས་བུའི་འདུ་ཤེས་བཞག་པ་དང༌། ། བསྙེན་
བཀུར་བསྟབས་པ་ཐམས་ཅད་ལ་ཚོད་རིག་པའི་སྒོ་ནས་གནས་པ་ལ་
མི་གནོད་པར་བྱ་བ་དང༌། ལྷུང་བཟེད་དང་ཆོས་གོས་ཀྱི་ལས་གནས་པ་
རང་གིས་མ་ལྷོགས་པ་བྱེད་པ་དང༌། ནད་གཡོག་དང་སྤོ་མགུ་དང་
དབྱུང་བའི་བར་བླ་མ་ལ་ཇི་ལྟར་བྱེད་པ་བཞིན་འདིར་ཡང་བྱ་དགོས་
ལ་གནས་པ་དགེ་བ་འཕེལ་བའི་དོན་དུ་གཞན་ལ་གཏད་པར་གསོལ་
ན་ གནས་ ཀྱི་ འོས་ ངེས་ པར་ ཤེས་ པར་ བྱས་ ནས་ གཏད་ པ་ དང་།
གནས་པ་དེ་སྡིག་གྲོགས་ལ་བརྟེན་ན་བཟློག་པ་དང་དགེ་བ་ལ་སྦྱར་བ་
དང༌། ཆོས་དང་ཟང་ཟིང་གིས་དགེ་བ་དེ་སྒྲུབ་པ་དང་། ལྟུང་བ་
ཕྱིར་བཅོས་སུ་འཇུག་པ་དང༌། རྐྱེན་དུ་འབབ་ཅིང་ཁ་ན་མ་ཐོ་བ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 99
མེད་པའི་འཚོ་བའི་ཡོ་བྱད་སྒྲུབ་པ་ལ་བརྩོན་པར་བྱའོ། །
གཉིས་པ་ཆད་པས་བཅད་པའི་ཚུལ་གྱིས་བསྒྲུབ་པ་ལ་ཡུལ་གང་
ལ་དང་ རྟེན་གང་གིས་དང་།དུས་ནམ་གྱི་ཚེ་དང་།ཆད་པ་གང་གིས་
བཅད་པ་དང༌། ཆད་པས་བཅད་པ་ལ་ཇི་ལྟར་བསྒྲུབ་ པ་ དང་་་་
ལྔའོ། །དང་བོ་ནི་མ་དད་པ་དང་། ལེ་ལོ་ཅན་དང་། ཚིག་མི་
བཟོད་པའི་བཀའ་བློ་མི་བདེ་བ་དང་། མ་གུས་པ་དང་། སྡིག་
པའི་གྲོགས་བྱེད་པ་སྟེ་ལྔ་བོ་གང་རུང་དང་ལྡན་པ་ལ་ཆད་པས་བཅད་
ཅིང་མི་འོས་པ་ལ་གཅད་པར་མི་བྱའོ། །གཉིས་པ་རྟེན་མི་རང་ཆད་
པའི་རྒྱུ་དང་མི་ལྡན་པའི་གནས་ཀྱི་བླ་མའོ། །གསུམ་པ་ནི་དབྱར་ནང་
ལས་གཞན་པའི་དུས་སོ། ། བཞི་བ་ནི་གནས་པ་དེ་དང་གཏམ་འདྲེ་
བར་མི་བྱ་བ་དང་། གདམས་ངག་མི་སྦྱིན་པ་དང་། བསྙེན་བཀུར་
བདག་གིར་མི་བྱ་ཞིང་ཆོས་དང་ཟང་ཟིང་གི་བགོ་བཤའ་གསར་དུ་མི་
བྱ་བ་དང་། དགེ་བའི་ཕྱོགས་སྔར་བརྩམས་པ་རྣམས་རྒྱུན་བཅད་པ་
དང༌། བྱ་བ་ཞུ་བའི་གནས་དགག་པ་ནི་ཆད་པ་སྟེ་དེ་དག་ཐམས་
ཅད་ཀྱིས་གཅད་པར་བྱའོ། །ལྔ་བ་ནི་ཆད་པའི་རྒྱུ་བཏང་སྟེ་བཟོད་པ་
གསོལ་བར་བྱེད་པ་ལ་བཟོད་པ་བླང་བར་བྱ་ཞིང་མི་འོས་པ་ལ་བཟོད་
པ་བླང་བར་མི་བྱའོ། །གལ་ཏེ་བཟོད་པ་གསོལ་བར་མི་བྱེད་ན་ཡལ་
བར་མི་འདོར་བར་དགེ་སློང་མཁས་པ་ཞིག་གྲོས་གདབ་ཏུ་གཞུག་གོ།
དེ་ལྟར་བྱས་ཀྱང་རྣམ་པ་ཐམས་ཅད་དུ་བཟོད་པ་གསོལ་བར་མི་བྱེད་
ན་དགེ་ཚུལ་ལ་བླ་གོས་མཐང་གོས་ལྷུང་བཟེད་ཆུ་ཚགས་རིལ་བ་སྤྱི་



100 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བླུགས་ཏེ་ལྔ། །བསྙེན་པར་རྫོགས་འདོད་དང་རྫོགས་པ་ལ་ནི་དེ་དག་
གི་སྟེང་དུ་སྣམ་སྦྱར་དང་གདིང་བ་བྱིན་ཏེ་གནས་ནས་བསྐྲད་པར་བྱ་
ཞིང་། བསྐྲད་ནས་ཀྱང་བཟོད་པ་གསོལ་བར་བྱེད་ན་གྱ་ཚོམ་མི་བྱ་
བར་བཟོད་པ་བླང་བར་བྱའོ། ཆད་པས་བཅད་པ་དེ་དགེ་སློང་
གཞན་གྱིས་འཁོར་དུ་སྡུད་པར་བྱེད་ན་ལྟུང་བ་སྦོམ་པོར་འགྱུར་རོ། །
གཉིས་པ་དེ་དང་རྗེས་སུ་མཐུན་པའི་བསླབ་བྱ་ལ་གནས་བརྟན་གྱི་བྱ་
བ། འཁོར་གྱི་བྱ་བ། ཐུན་མོང་གི་བྱ་བ་དང་གསུམ། དང་བོ་ལ་
གནས་བརྟན་སྤྱིའི་བྱ་བ་དང་། སོ་སོའི་བྱ་བ་གཉིས། དང་བོ་ནི་
གནས་བརྟན་གྱིས་རང་གི་འཁོར་དུ་གཏོགས་པ་ཆོས་ཀྱི་གཏམ་འདོད་
པ་དག་ལ་བློ་དང་འཚམ་པའི་ཆོས་བསྟན་པར་བྱ་ཞིང༌། མི་སྨྲ་བར་ཚུལ་
བཞིན་ཡིད་ལ་བྱེད་པ་ལ་དགའ་བ་བཏང་སྙོམས་སུ་གཞག་པར་་་་་
བྱའོ། །བསོད་སྙོམས་ལ་སོགས་པའི་སྤྱོད་ཡུལ་གྱི་གནས་དང་གནས་
མ་ཡིན་པ་དང༌། འཆག་པ་ལ་སོགས་པའི་སྤྱོད་ལམ་འདི་ལྟར་བྱའོ་ཞེས་
བསྟན་པ་དང་། ལུང་ནོད་པ་སོགས་སྦྱིན་པ་དང་། ཟས་གྱི་རྙེད་
པ་དང་། ནད་པ་ལ་སྨན་དང་ནད་གཡོག་ལ་སོགས་པའི་བགོ་བཤའ་བྱ་
བས་ཕན་གདགས་པར་བྱའོ། །གནས་བརྟན་ཁོ་ནར་མ་ཟད་འཁོར་
དང་ལྡན་པ་ཐམས་ཅད་ཀྱིས་རང་རང་གི་འཁོར་ལ་བརྟགས་ཏེ་དོན་
མེད་པས་དུས་ཡོལ་བར་བྱེད་ན་ཚར་བཅད་པ་དང༌། གསར་བུ་
དག་ལ་འདུ་འཛཾ འི་གཏམ་ཀུན་ཏུ་སྨྲ་བར་མི་བྱ་བ་དང་། འཁོར་ལ་
རྣམ་པར་འཕྲོས་པའི་གཏམ་དང་། འདུལ་བ་དང་འགལ་བའི་་་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 101
གཏམ་མི་བྱ་ཞིང་། སྤྱོད་ལམ་ལ་སོགས་པ་འཁོར་ལ་ཇི་ལྟར་བསྟན་
པ་བཞིན་དུ་རང་གིས་ཀྱང་བྱའོ། །
གཉིས་པ་ལ་གྲོང་དུ་འགྲོ་བ་དང་། གཞུག་པར་གནས་པ་
དང་། གློ་ བུར་ དུ་ འོངས་ པ་ དང་། འགྲོ་ བར་ ཆས་ པ་ དང༌།
དབྱར་གནས་པའི་གནས་བརྟན་གྱི་བྱ་བ་དང་ལྔའོ། ། དང་བོ་ནི་
དགེ་འདུན་རྣམས་གྲོང་ལ་སོགས་པར་འགྲོ་བ་ན་གནས་བརྟན་དེ་
མདུན་དུ་འགྲོ་བར་བྱ་ཞིང་། འཁོར་འགའ་ཞིག་ཐོགས་ན་སྒུག་པ་
དང་ཁྱིམ་དང་ཕྱི་རོལ་ཏུ་ཡང་འཁོར་ལ་བརྟགས་ཏེ་སྟོད་གཡོགས་དང་
སྨད་གཡོགས་ཚུལ་བཞིན་དུ་མ་བགོས་ན་མཛེས་པར་བྱ་བའི་ཕྱིར་བརྡ་
བྱ་ཞིང་མ་གོ་ན་དྲུང་ན་འདུག་པའི་དགེ་སློང་བརྡ་བྱེད་དུ་གཞུག་ལ།
དེས་ཀྱང་མཛེས་པར་མ་གྱུར་ན་རང་གིས་བཅོས་པར་བྱའོ། །ཁྱིམ་
དང་ཉེ་བ་ན་འཁོར་ཐམས་ཅད་མི་རྒོད་པ་དང་མ་ཁེངས་པ་ལ་དགོད་
པར་བྱའོ། ། གཉིས་པ་ནི་གཙུག་ལག་ཁང་དང་དགོན་པ་དེའི་
ཁྲིམས་སུ་བྱ་བ་རྣམས་གསར་བུ་ལ་གོ་བར་བྱ་ཞིང་ནན་ཏན་བྱེད་པ་ལ་
སྦྱར་བ་དང་། གནས་དེར་ཁྱིམ་པ་འོངས་པ་ལ་རང་གི་འཁོར་དག་
ཟས་སྦྱོར་དུ་གཞུག་ཅིང་སྦྱོར་བར་མི་བྱེད་དམ་ཁྱིམ་པ་ཟས་མི་འདོད་
ན་ཁྱིམ་པ་དེ་ལ་ཆོས་ཀྱི་གཏམ་བྱའོ། །གསུམ་པ་ནི་གང་དུ་ཕྱིན་པའི་
གནས་དེར་རང་གི་འཁོར་མང་ཉུང་བརྟགས་ལ་གནས་མལ་གྱི་ཕྱིར་
གཉུག་མར་གནས་པའི་དགེ་སློང་རྣམས་ལ་བརྗོད་པར་བྱའོ། ། བཞི་
བ་ནི་གང་དུ་འགྲོ་བའི་ཕྱོགས་དང་འགྲོན་ཟླ་དང་གནས་ཁང་དང་



102
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གནས་མལ་དང་འགའ་ཞིག་ན་བར་གྱུར་ན་གྲོགས་ཀྱིས་མི་འདོར་བ་
རྣམས་བརྟགས་ནས་འགྲོ་བར་བྱ་ཞིང༌། གནས་དེ་ནས་རིང་བོར་མ་
སོན་པར། ལ་ལའི་ཅུང་ཟད་མ་ལུས་སམ་ཞེས་འཕྲལ་དུ་དྲན་པར་
བྱ་བ་དང་། གསར་བུ་རྣམས་མི་རྒོད་པ་དང་མ་ཁེངས་པ་ལ་དགོད་
པ་དང་མིང་ལ་སོགས་པའི་མཚན་མས་འཁོར་ཀུན་ཤེས་པར་བྱའོ། །
ལྔ་བ་དབྱར་གནས་པའི་གནས་བརྟན་གྱི་བྱ་བ་ནི་དབྱར་ནང་དུ་་་ ་
གཙུག་ལག་ཁང་དང་མཆོད་རྟེན་གྱི་བྱི་དོར་མི་བྱེད་པ་རྣམས་བྱི་དོར་
བྱེད་དུ་གཞུག་ཅིང་བྱི་དོར་བྱེད་པ་ལ་སྤྲོ་བ་བསྐྱེད་པར་བྱའོ། །གཉིས་
པ་འཁོར་གྱི་བྱ་བ་ནི་གྲོང་ལ་སོགས་པར་ལྷན་ཅིག་ཏུ་འགྲོ་བ་ན་གནས་
བརྟན་གྱི་མདུན་དུ་འགྲོ་བར་མི་བྱ་ཞིང་། དེའི་ཚེ་གནས་བརྟན་
ལམ་དུ་ཐོགས་ན་བསྒུག་པ་དང་། གནས་ཁང་ནས་མ་བྱུང་ན་མི་
རིང་བར་སོང་སྟེ་བསྒུག་པ་དང་། གྲོང་གི་ཉེ་འཁོར་དུ་ཐོགས་པ་
དང་འཁོར་རྣམས་གྲོང་དུ་འཇུག་པའི་ཚེ་གནས་བརྟན་འོང་བ་མཐོང་
ན་བསྒུག་པར་བྱའོ། ། དེའི་ཚེ་སྦྱིན་བདག་གིས་སྦྱོན་པ་འོངས་ན།
གནས་བརྟན་འོངས་ཀྱི་བར་དུ་སྡོད་ཅིག་ཅེས་བསྒོ་བ་དང་། ཁྱིམ་
དུ་ཕྱིན་ནས་ལག་ཆུ་དྲངས་པའི་ཚེ་ཡང་དུས་ཡོལ་བར་མི་འགྱུར་ན་
གནས་བརྟན་བསྒུག་པར་བྱ་ཞིང་། སྒུག་པའི་ལོང་མེད་ན་གྲལ་དེར་
གནས་བརྟན་གྱི་སྟན་བཞག་གོ ། གནས་བརྟན་གྱི་གོང་དུ་
འདུག་པ་དང་ འགྲེང་བར་མི་བྱ་བ་དང༌། གནས་བརྟན་གྱིས་མ་
སྨྲས་ ཀྱི་ བར་ དུ་ མི་ སྨྲ་ བ་ དང༌། སྨྲས་ པ་ བཞིན་ བསྒྲུབ་ པ་ དང༌།
----



，
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 103
གནས་བརྟན་གཏམ་སྨྲ་བའི་བར་དུ་བཅད་དེ་མི་སྨྲ་བ་དང༌། ཆོས་
མ་ཡིན་པར་སྨྲ་ན་བཟློག་པ་དང༌། ཆོས་སྨྲ་བའི་རྗེས་སུ་ཡི་རང་བར་
བྱ་བ་དང་། དེ་ལ་ཆོས་ལྡན་གྱི་རྙེད་པ་བྱུང་ན་བླང་བར་བྱ་ཞིང་དེས་
ཇི་ལྟར་བསྟན་པ་བཞིན་བསྒྲུབ་པར་བྱའོ། ། གསུམ་པ་ཐུན་མོང་གི་
བྱ་བ་ནི་གནས་བརྟན་དང་བར་མ་དང་གསར་བུ་ ཐམས་ཅད་ཀྱིས་
ཁྱིམ་དུ་དབང་བོ་མི་རྒོད་པ་དང༌། མ་ཁེངས་པ་དང་། ཡུན་རིང་
དུ་མི་གནས་པ་དང༌། མིག་སྨད་པར་བྱ་བ་དང་། ཁྱིམ་པ་རྣམས་ལ་
སྦྱིན་པ་དང་། དབང་བོ་དུལ་བ་དང་། ལུས་ངག་ཡང་དག་པར་
སྡོམ་པ་དང་གྲོང་བའི་ཆོས་ལས་བཟློག་པའི་སྒོ་ནས་ཚངས་སྤྱོད་ལ་
གནས་པ་དང་། ཡན་ལག་བརྒྱུད་པའི་གསོ་སྦྱོང་དང་། སྐྱབས་སུ་
འགྲོ་བ་དང་། དགེ་བསྙེན་ལ་སོགས་པའི་བསླབ་པའི་གཞི་གཟུང་བ་
ལ་སྦྱར་བ་ལ་སོགས་པ་ཆོས་ལྡན་གྱི་གཏམ་བྱ་ཞིང་ཁྱིམ་པ་དེ་དག་ལ་
ཚངས་སྤྱོད་འཕེལ་བའི་གནས་གཞི་ལ་སོགས་པ་མི་བརྗོད་དོ། །དགེ་
འདུན་དུ་གྱུར་པའི་དགེ་སློང་དག་གིས་མ་བྱས་ཀྱང་ཉེས་པ་མེད་ཅིང་
གཞན་ལ་གནོད་པར་འགྱུར་བའི་ཁྲིམས་སུ་བྱ་བ་མི་བཅའོ། །གཉིས་
པ་བསྙེན་བཀུར་གྱི་གནས་དང་གནས་མ་ཡིན་ལ་ཇི་ལྟར་བསྒྲུབ་པ་ནི་
རང་ལས་བསླབ་པའི་སྒོ་ནས་རྒན་པ་ལ་གྲལ་དང་ཕྱག་ལ་སོགས་པའི་
བསྙེན་བཀུར་བསྟབ་པར་བྱ་ཞིང་དེས་བསྟབས་པ་དང་དུ་མི་བླང་བ་
དང༌། གཞོན་པ་ལ་ཕྱག་དང་གྲལ་གྱི་བསྙེན་བཀུར་མི་བྱེད་པ་དང་།
བསླབ་པ་རྒན་གཞོན་མཉམ་པ་རྣམས་གཅིག་ལ་གཅིག་ཕྱག་མི་བྱ་ལ།



104 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྔར་འོངས་པ་གྲལ་གོང་དུ་འཁོད་ཅིང་རྙེད་པ་དང་བོར་བྲིམ་པ་དང་།
ལས་སུ་ཕྱིས་འོངས་པ་བསྐོ་བར་བྱ་བ་དང་། ཚངས་པ་མཚུངས་
པར་སྤྱོད་པ་རྒན་གཞོན་བར་མ་རྣམས་ལ་གུས་པ་ལ་སོགས་པས་་་་
གནས་པ་དང་། མཁན་པོ་དང་སློབ་དཔོན་ལས་གཞན་པའི་ཚུལ་
ཁྲིམས་འཆལ་བ་ལ་བསྙེན་བཀུར་མི་བྱ་ལ། མཁན་པོ་དང་སློབ་དཔོན་
ཚུལ་ཁྲིམས་འཆལ་བ་ལ་ཡང་བསྙེན་བཀུར་ངེས་པར་སྒྲུབ་དགོས་ཤིང༌།
དེ་ཡང་གནས་ཀྱི་བླ་མ་ལ་མ་ཞུས་པར་མི་བྱའོ། ། ཕ་མ་དང་ནད་པ་
ཁྱིམ་པ་ཡིན་ན་ཡང་བསྙེན་བཀུར་བྱའོ། །
གསུམ་པ་རང་གི་བྱ་བ་ལ་ཇི་ལྟར་བསྒྲུབ་པ་ལ་དགེ་བའི་བྱ་བ་ལ་
ཇི་ལྟར་བསྒྲུབ་པ་དང༌། བྱ་བ་ཕལ་བ་ལ་ཇི་ལྟར་བསྒྲུབ་པ་གཉིས།
དང་བོ་ནི་རབ་ཏུ་བྱུང་བ་དང་བསྙེན་པར་རྫོགས་པ་རྣམས་ཀྱིས་མི་
འཚོ་བཞིན་དུ་བསྟེན་པ་མུ་སྟེགས་ཅན་ཀྱི་དཀའ་ཐུབ་ལྟ་བུ་དང་། ལྷག་
པར་རྙེད་པའི་ཚེ་ཚོད་མི་ཟིན་པར་སྤྱོད་པ་སྤངས་ཏེ་གོས་ཕྱག་དར་
ཁྲོད་པ་དང་། ཟས་བསོད་སྙོམས་དང༌། གནས་མལ་ཤིང་དྲུང་
དང༌། སྨན་བཀུས་ཏེ་བོར་བ་སྟེ་ཚངས་སྤྱོད་འཕེལ་བའི་གནས་བཞི་
ལ་བརྟེན་པར་བྱ་ཞིང༌། སྦྱངས་པའི་ཡི་དམ་བླངས་པ་ལས་གཞན་
པ་རྣམས་ལ་གནས་བཞི་ལ་མ་བརྟེན་པའི་ཉེས་པ་མི་འབྱུང་ངོ༌། །
དེ་ལྟར་མཐའ་གཉིས་སྤངས་པ་ལ་གནས་ནས་གཞན་གྱིས་གཤེ་བ་དང་
ཁྲོ་བ་དང་རྡེག་པ་དང་མཚང་འབྲུ་བ་ལ་སླར་གཤེ་བ་སོགས་མི་བྱེད་པ་
དང་། ཀློག་པ་དང༌ ཁ་ཏོན་དང་ཚུལ་བཞིན་ཡིད་ལ་བྱེད་པ་ལ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 105
སོགས་པའི་དགོས་པ་རྗེས་སུ་བསྒྲུབ་པ་དང༌། བསླབ་པ་བསྲུངས་
པའི་ཕན་ཡོན་དང་མ་བསྲུངས་པའི་ཉེས་དམིགས་བསམས་པའི་སྒོ་
ནས་བསླབ་པ་ལ་གུས་ཤིང་བག་ཡོད་པས་བསྒྲུབ་པ་དང༌། ཁྱིམ་དུ་
འཇུག་པ་ལ་སོགས་པའི་བྱ་བ་གང་ལ་བརྟེན་ནས་ལྟུང་བ་འབྱུང་བའི་
སྐབས་ཡོད་པ་དེ་ལ་དང་བོ་ཉིད་ནས་དྲན་པ་ཉེ་བར་བཞག་སྟེ་ཅི་ནས་
ཀྱང་ལྟུང་བ་མི་འབྱུང་བར་བསྒྲུབ་པ་དང་། བླ་མའི་བྱ་བ་ལ་སོགས་
པ་བྱེད་པའི་ཚེ་ཡང་ཤེས་བཞིན་གྱིས་རང་གི་དོན་བསམ་གཏན་དང་
ཀློག་པ་ལ་སོགས་པ་མི་ཉམས་པར་བྱ་བ་དང༌། བྱ་བའི་གཞི་འདི་
དག་ལས་དགེ་བར་གང་འགྱུར་རམ་ཞེས་དགེ་བ་ཚོལ་བ་ལ་བརྩོན་
པར་བྱའོ། །
གཉིས་པ་བྱ་བ་ཕལ་བ་ལ་ཇི་ལྟར་བསྒྲུབ་པ་ལ་ལུས་ཀྱི་བྱི་བྱད་
དང་། ཡོ་བྱད་ཇི་ལྟར་བསྒྲུབ་པ་གཉིས། དང་བོ་ལ་སྒྲོ་སྤུ་སེན་མོ་
བྲིག་པ། ཁྲུས་བྱ་བ། ལུས་ཀྱི་བྱ་བ་གཞན་བསྒྲུབ་པ་དང་གསུམ།
དང་བོ་ལ་བྲེག་པའི་ཚུལ། གོས་གང་གིས་བྲེག གནས་གང་དུ་
བྲེག བྲེགས་ནས་ཇི་ལྟར་བྱ་བ་དང་བཞི། དང་བོ་ནི་དགོན་པ་བ་
རྣམས་ཀྱིས་སྐྲ་སོར་གཉིས་དང་། གྲོང་མཐའ་བས་ཕྱེད་དང་གཉིས་
ལས་ལྷག་པ་མི་བཞག་ཅིང་། གཙུག་ཕུད་ཀྱང་མི་བཞག་གོ །རྨའི་
མཐའ་སྐོར་མ་གཏོགས་པའི་སྐྲ་བ་ལང་གི་སྤུ་ལྟར་མི་བྲེག་པ་དང་།
གསང་གནས་དང་བྱིན་པ་དང་མགྲིན་པ་མན་ཆད་ལུས་གཞན་གྱི་ཡང་
སྤུ་བྲེག་པར་མི་བྱ་ཞིང་། རྨའི་ཆེད་དུ་བྲེག་དགོས་པའི་ཚེ་ཡང་་་་
-
----



106 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གནས་བརྟན་མཁས་པ་དག་ལ་དྲིས་ཏེ་བྲེག་པར་བྱའོ། །སེན་མོ་ཡང་
དབུས་མཐོ་ཞིང་མཐའ་དམའ་བའམ་མཉམ་པར་བྲེག་ཅིང་། དྲི་མ་
བསལ་བའི་ཕྱིར་དུད་པར་བྱ་ལ། ཚོན་གྱིས་བྱུག་པར་མི་བྱའོ། །
གཉིས་པ་གོས་གང་གིས་བྲེག་པ་ནི་བླ་གོས་གྱོན་བཞིན་པ་ལ་སོགས་
པས་མི་བྲེག་ཅིང༌། རྒྱར་ནི་ཕྱེད་དང་གཉིས་ཁྲུ་ལ། །སྲིད་དུ་ཁྲུ་ནི་
གསུམ་ཡིན་ཏེ། ། ཞེས་པའི་ཚད་དང་ལྡན་པའི་སྐྲ་བཟེད་དམ།
མེད་ན་རྡུལ་གཟན་གྱིས་སྟོད་བཀབ་སྟེ་བྲེག་པར་བྱའོ། ། གསུམ་པ་
གནས་གང་དུ་བྲེག་པ་ནི་སྟན་ལ་སོགས་པ་བཏིང་བ་དང་། དགེ་
འདུན་གྱི་ཕྱག་དར་འཕྱོག་པའི་གནས་སུ་སྐྲ་སེན་སོགས་མི་བྲེག་ཅིང་།
རླུང་དང་ཉི་མ་དང་ཆར་བའི་དུས་དང་། རྒན་པོ་དང་ནད་པ་མ་
གཏོགས་པས་ཁྱམས་དང་གནས་ཁང་སྒོ་ཁང་སོགས་སུ་བྲེག་པར་མི་
བྱའོ། །བཞི་བ་བྲེགས་ནས་ཇི་ལྟར་བསྒྲུབ་པ་ནི་སྐྲ་ལ་སོགས་པ་བྲེགས་
པའི་ས་ཕྱོགས་དེ་བྱི་དོར་བྱ་བ་དང༌། སྐྲ་ལ་སོགས་པ་ཕྱག་དར་ཁྲོད་
དུ་དོར་རོ། །གཉིས་པ་ཁྲུས་བྱ་བའི་ཚུལ་ནི། སྐྲ་དང་ཁ་སྤུ་བྲེགས་
ནས་ཡན་ལག་ལྔ་ཡན་ཆད་གྱི་ཁྲུས་བྱ་ཞིང་། སྒྲེན་མོར་ཁྲུས་མི་བྱ་
བར་ཁྲུས་རས་སམ་མེད་ན་དབེན་པའི་ཕྱོགས་སུ་ལོ་མ་ལ་སོགས་པས་
གསང་གནས་བཀབ་སྟེ་ཁྲུས་བྱ་ཞིང་ཁྲུས་རས་ཉིས་རིམ་པས་ནི་མི་
རུང་ངོ༌། །གཙུག་ལག་ཁང་དུ་ཁྲུས་བྱེད་པ་དང༌། བཙོག་ཆུ་དབོ་བ་
ནི་སྟོར་ཁུང་དུ་བྱ་བ་དང༌། ཁྲུས་བྱས་ནས་ལུས་ལ་ཆགས་པའི་ཆུ་མ་
བསྐམས་ཀྱི་བར་དུ་ཆོས་གོས་མི་བགོ་བ་དང་། དེའི་ཆེད་དུ་ལུས་



-
-
-
-
-
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 107 །
ཕྱིས་བཅང་བ་དང་། མེད་ན་ཡུད་ཙམ་ཞིག་ཙོག་བུར་འདུག་ལ་
ཁྲུས་རས་ཀྱིས་དབྱི་བར་བྱའོ། །ཁྲུས་བྱས་ནས་རྐང་བ་བཀྲུ་བར་བྱ་
ཞིང་། གཙུག་ལག་ཁང་དུ་ ཝ་ཁར་བཀྲུའོ། །ལེགས་སྦྱར་གྱི་ཁྲུས་
དང་རྐང་ཁྲུས་ ཀྱི་ གཞི་ལ་ སོགས་ པ་ནི་གནང་བའི་བསླབ་བྱའོ། །
གསུམ་པ་ལུས་ཀྱི་བྱ་བ་གཞན་བསྒྲུབ་པ་ནི། རྐང་མཐིལ་གཉིས་ལས་
གཞན་པའི་ལུས་ལ་སོ་ཕག་གི་དུམ་བུ་ལ་སོགས་པ་རྣོན་པོས་དྲུད་པར་
མི་བྱ་བ་དང་། ཤམ་ཐབས་ཀྱི་མཐའ་མ་མདུད་པར་སྐས་ལ་སོགས་
པ་ལ་མི་འཛེག་པ་དང༌། གཞན་གྱི་དུས་སུ་དེ་ལྟར་མི་བྱ་བ་དང་།
གླལ་བ་ལ་སོགས་པའི་ཚེ་ཁ་མ་བཀབ་པར་གདང་བར་མི་བྱའོ། །བསྲོ་
ཁང་བསྟེན་པ་ནི་གནང་བའི་བསླབ་བྱ་ཡིན་ལ། གལ་ཏེ་བསྟེན་པ་
རྣམས་ཀྱིས་ནི་བསྲོ་ཁང་བྱེད་ཚུལ་དང༌། ཇི་ལྟར་སྒྲུབ་པའི་ཚུལ་
རྣམས་བསྒྲུབ་པའི་བསླབ་བྱ་ཡིན་ཞིང་། དེའི་ཞར་ལ་བྱུང་བ་ཡོ་
བྱད་ཐམས་ཅད་དབེན་པར་བཞག་པའི་སྒོ་ནས་སྦ་བ་དང་། བཀྲུ་
བ་ལ་སོགས་པའི་བྱི་དོར་གྱི་ལས་བྱ་བ་དང་། སྟོང་གཡོགས་རྡུལ་
གཟན་ ཙམ་ མེད་ པར་ བྱི་དོར་ གྱི་ ལས་ ཐམས་ ཅད་ མི་ བྱ་ བ་ དང༌།
ལུས་ཀྱི་བྱི་དོར་དད་པ་མི་བརྟན་པ་བྱེད་དུ་མི་གཞུག་པ་རྣམས་བསྲོ་
ཁང་འབའ་ཞིག་ཏུ་བྱ་བར་མ་ཟད་ཀྱི་རབ་ཏུ་བྱུང་བ་ཐམས་ཅད་ཀྱིས་
གནས་ཐམས་ཅད་དུ་བསྒྲུབ་པར་བྱའོ། །
གཉིས་པ་ཡོ་བྱད་ལ་ཇི་ལྟར་བསྒྲུབ་པ་ལ། ལྷུང་བཟེད་དང་
ཆོས་གོས་ཀྱི་བྱ་བ་གཉིས། དང་བོ་ལ་ལྷུང་བཟེད་མེད་དུ་མི་རུང་བ་



108
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
--
-
-
--
དམིགས་བསལ་དང་བཅས་པ། ལོངས་སྤྱོད་པའི་ཚུལ། བཞག་
པའི་གནས། བཀུར་བའི་ཚུལ། གུས་པ་བསྐྱེད་པ། བཅོས་ལེགས་
ཇི་ལྟར་བྱ་བ་དང་དྲུག དང་བོ་ནི་དབྱར་ནང་དུ་ལྷུང་བཟེད་ངེས་
པར་བཅང་བར་བྱ་ཞིང་། དུས་གཞན་དུ་ཡང་དགོས་མོད་ཀྱི་དབྱར་
ཁོ་ན་སྨོས་པ་ནི་དབྱར་ཕལ་ཆེར་སྦྱིན་བདག་ལ་བརྟེན་པའི་ཕྱིར་་་་
བསོད་སྙོམས་ཀྱི་བྲེལ་བ་ཆུང་བས་ལྷུང་བཟེད་མེད་ཀྱང་རུང་ངམ་སྙམ་
པའི་དོགས་པ་བསལ་བའི་ཕྱིར་རོ། །ལྷུང་བཟེད་མེད་པར་ལྗོངས་རྒྱུ་
བར་མི་བྱ་ཞིང་། འཇིགས་པ་དང་བཅས་པར་ལྗོངས་རྒྱུ་བའི་ཚེ་ལྷུང་
བཟེད་ཆུང་ངུ་ཁྱེར་ཏེ་འགྲོ་བར་བྱའོ། །གཉིས་པ་ལོངས་སྤྱོད་པའི་
ཚུལ་ནི་ལྷུང་བཟེད་དུ་སྣོད་གཞན་གྱིས་དོར་བའི་ཆུ་ལ་སོགས་པ་དང་།
ལག་པ་དང་ཁ་བཀྲུས་པའི་ཆུ་མི་བླུགས་པ་དང་། དེས་ཕྱག་དར་
དང་། ཤིང་ཐོག་ཟོས་པའི་ཤུན་པ་ལ་སོགས་པའི་ངན་པ་ཡང་མི་
དོར་བའི་སྒོ་ནས་འོས་པར་སྤྱད་པ་དང༌། འགྲེང་བཞིན་དུ་ ལྷུང་
བཟེད་སྣོད་དུ་གཞུག་པ་དང་དབྱུང་བ་དང་བསྐམ་པར་མི་བྱ་བ་དང་།
དགེ་ཚུལ་བག་མེད་པ་བྱི་དོར་བྱེད་དུ་མི་གཞུག་པ་དང༌། ས་བྱེ་མ་
ཅན་དང་ལྕི་བས་བྱི་དོར་མི་བྱ་བ་དང༌། གཤེར་བཞིན་དུ་སྣོད་དུ་མི་
གཞུག་པ་དང༌། ཧ་ཅང་བསྐམ་པར་མི་བྱའོ། ། གསུམ་པ་གཞག་
པའི་གནས་ནི་རྡོའི་སྟེང་དང་མི་གཙང་བའི་ཕྱོགས་དང་གར་བབ་པ་
རྣམས་སུ་གཏན་དུ་དང་རེ་ཞིག་ཀྱང་མི་གཞག་གོ། གྲོང་མཐའ་བ་
རྣམས་ཀྱིས་ལྷུང་བཟེད་བཞག་པའི་ཆེད་དུ་ངོས་ཁུང་གཙུག་ལག་ཁང་



，
，
，
，
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 109
ལ་སོགས་པ་རྩིག་པའི་ཚེ་བྱ་ཞིང་གསར་དུ་བསྐོ་བར་མི་བྱ་བ་དང༌།
དགོན་པ་བ་རྣམས་ཀྱིས་ལྕག་མའམ་སྲད་བུ་ལས་བྱས་ཤིང་ལྕི་བའམ་
སས་བྱུགས་པའི་སྐོན་བུ་ཁ་སྦྱར་ཁ་དགབ་དང་བཅས་པ་བྱ་བ་དང་།དེ་
ས་ལ་མི་གཞག་པར་ཤིང་ལྗོན་པ་ལ་གདགས་སོ། །བཞི་བ་བཀུར་བའི་
ཚུལ་ནི་སྐོན་བུ་ཁ་སྦྱར་དེ་ཡུལ་གཞན་དུ་འགྲོ་བའི་ཚེ་མི་བསྐུར་བ་དང་།
དེའི་ཚེ་ཕྱིང་བ་ལ་སོགས་པའི་སྣོད་དུ་བཅུག་སྟེ་བསྐུར་ཞིང་སྣོད་དང༌
བཅས་པ་དེ་ཡང་ལག་པས་མི་བསྐུར་བར་ལུང་ཐག་གིས་མཆན་ཁུང་
གཡོན་དུ་བསྐུར་བ་དང༌། ལྷུང་བཟེད་དང་སྨན་དང་ལྷན་པ་ལ་
སོགས་པ་བར་བུར་དག་སྣོད་སོ་སོར་གཞུག་ཅིང་སྣོད་དེ་དག་བཅང་
བ་དང༌། དེ་དག་གི་ལུང་ཐག་རིང་ཐུང་མཉམ་པར་མི་གདགས་པ་
དང་། ལུང་ཐག་དེ་ཞེད་ཆུང་དུ་མི་བྱ་བ་དང༌། ཞུམ་པར་མི་་
འགྱུར་བར་བྱ་བའི་ཕྱིར་དབུས་སུ་ཕྱིང་བུ་སྦྱར་ཞིང་དེ་གནས་པའི་
ཕྱིར་གཟུངས་གདབ་པར་བྱའོ། ། ལྔ་བ་གུས་པ་བསྐྱེད་པའི་ཚུལ་ནི།
ལྷུང་བཟེད་མིག་བཞིན་དུ་བསྐྱབ་པར་བྱའོ། །དྲུག་པ་བཅོས་ལེགས་
བྱ་བའི་ཚུལ་ལ། ། གླན་ པ་ དང་ བསྲེག་ པར་ བྱ་ བའི་ ཚུལ་ གཉིས།
དང་བོ་ནི། དབེན་པའི་ཕྱོགས་སུ་ལྷུང་བཟེད་གླན་ཞིང༌། དེའི་
ཕྱིར་དུ་དགེ་འདུན་གྱིས་མགར་སྤྱད་བཅང་བ་དང་། ལྕགས་ཀྱི་ལྟུང་
བཟེད་ཀྱི་བུ་གུའི་ལྷན་པར་བུ་རམ་དང་རྒྱ་སྐྱེགས་ཀྱི་ཚིགས་མ་དང་སྒྲ་
ཚིལ་དང་ཞ་ཉེ་དཀར་ནག་གིས་མི་གླན་པར་ལྷན་རིངས་ལ་སོགས་
བྱའོ། །ས་ལས་བྱས་པའི་ལྷུང་བཟེད་ལ་འཇམ་པ་སོགས་ཀྱིས་གླན་



110 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནོ། །གཉིས་པ་བསྲེག་པའི་ཚུལ་ནི། ལྷུང་བཟེད་ཟས་ལ་ནར་མར་
སྤྱོད་པ་ཡིན་ན་ལྕགས་ལས་བྱས་པ་ཟླ་བ་དྲུག་ན་བསྲེག་པར་བྱ་ཞིང་ས་
ལས་བྱས་པ་ནི་ཟླ་བ་ཕྱེད་ན་བསྲེག་པར་བྱའོ། ། ལྷུང་བཟེད་བསྲེག་པ་
དང་དབྱར་འདོམ་ན་ཉིན་རེ་ཞིང་ཟས་ཟོས་ནས་འབྲུ་མར་ལ་སོགས་
པས་བསྐུས་ཏེ་བཞག་ཅིང༌། ཕྱི་དེ་ཉིན་ཟས་ལ་སྤྱོད་པའི་གོང་དུ་ལྕི་
སྐམ་ལ་སོགས་པས་རྩུབ་བཀྲུས་བྱ་བ་དང་བསྲེག་པའི་སྔོན་དུ་སྲོག་
ཆགས་ལ་གནོད་པ་སྤང་བའི་ཕྱིར་ཉེ་འཁོར་དང་བཅས་པ་ཆག་ཆག་
དང་ཕྱག་དར་བྱའོ། ། གླན་པ་དང་བསྲེག་པའི་ཚུལ་རྒྱས་པ་རྣམས་
འདིར་མ་སྤྲོས་སོ། ། གཉིས་པ་གོས་ཀྱི་བྱ་བ་ནི་སྣམ་སྦྱར་ལ་སོགས་
པའི་ ཆོས་ གོས་ རང་ གི་ པགས་ པ་ དང་ འདྲ་ བར་ བསྐྱང་ བ་ དང་།
བཀྲུ་བ་དང་ཁ་སྒྱུར་བ་དང་དྲུབ་པ་ལ་སོགས་པའི་བཅོས་ལེགས་ཚུལ་
བཞིན་དུ་བྱའོ། །
བཞི་བ་ནད་པ་དང་ནད་གཡོག་གི་བྱ་བ་ལ་ནད་གཡོག་ཇི་ལྟར་
བྱ་བ་དང་། སྨན་དཔྱད་དང་རིམ་གྲོ་བྱ་བའི་ཚུལ། ནད་པའི་བྱ་
བ་དང་གསུམ། དང་བོ་ནི་ལྷན་ཅིག་གནས་པ་དང་ཉེ་གནས་དང༌།
མཁན་པོ་དང་སློབ་དཔོན་དང༌། མཁན་པོ་གཅིག་པ་དང་སློབ་་
དཔོན་གཅིག་པ་དང་། གཏམ་འདྲེས་པ་དང་ཕེབས་པར་སྨྲ་བ་དང་
སྨོན་འདྲིན་དང་འགྲོགས་བཤེས་རྣམས་ཀྱིས་རབ་ཏུ་བྱུང་བ་ཆོས་འདི་
བའི་རྟགས་ཙམ་པ་ཡན་ཆད་ཀྱི་ནད་གཡོག་བྱ་ལ། དེ་དག་ཀྱང་སྔ་
མ་སྔ་མས་བྱ་ཞིང་སྔ་མ་མེད་ན་ཕྱི་མ་རྣམས་ཀྱིས་སོ། །ནད་གཡོག་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 111
བྱེད་དགོས་དུ་མ་ཡོད་ན་གནས་ཀྱི་ནད་གཡོག་བྱ་ཞིང་། གནས་
ཀྱང་དུ་མ་ན་བའི་ཚེ་གང་ལ་གནས་ཤིང་བྱ་བ་ཞུ་བ་དེའི་ནད་གཡོག་བྱ་
བ་དང་། གནས་ཀྱི་བླ་མ་ནད་ཚབས་ཆུང་ཞིང་ནད་པ་གཞན་ཉམ་ཐག་
པ་ཡོད་ན་དེའི་ནད་གཡོག་བྱའོ། །གོང་དུ་སྨོས་པའི་ནད་གཡོག་དེ་
རྣམས་མེད་ན་དགེ་འདུན་གྱིས་ནད་གཡོག་ཅི་ཙམ་དགོས་པ་གཞག་
པར་བྱའོ། །ནད་གཡོག་དེས་ནད་པ་ལ་བསྙེན་བཀུར་ལེགས་པར་བྱ་
བ་དང་། ནད་པ་དེའི་ཚིག་དོན་དང་ལྡན་པ་དང་ཆོས་དང་ལྡན་པ་མི་
བཅག་པ་དང་། ནད་པ་དེས་ ལྷག་པར་ཆགས་པའི་དངོས་པོ་་་་
འགུགས་ན་ བསྟན་ ཅིང་ནད་པ་དེ་ལ་ གང་མོས་ དག་སྦྱིན་ པ་ དང་།
གལ་ཏེ་དེ་འཆིར་དོགས་ན་བསྐུ་མཉེ་དང་ཁྲུས་བྱ་བ་ལ་སོགས་པའི་སྒྱུ་
ཐབས་ཀྱིས་དགེ་འདུན་གྱི་མལ་སྟན་ལས་བླངས་ཏེ་གང་ཟག་གི་ལ་
གཞག་པ་དང་། དེའི་ལུས་ལ་འཆི་ལྟས་ལ་སོགས་པ་བྱུང་མ་བྱུང་
བརྟག་པ་དང་། ནད་པ་དེ་ཤི་བའི་འོག་ཏུ་དེའི་གོས་བཀྲུ་བར་་་་
བྱའོ། །གཉིས་པ་སྨན་དཔྱད་དང་རིམ་གྲོ་བྱ་བའི་ཚུལ་ནི་རང་ལ་སྨན་
མེད་ན་དགེ་འདུན་གྱི་སྨན་ནས་སྤྱད་དུ་རུང་ལ། དགེ་འདུན་ལ་
ཡང་མེད་ན་ནད་གཡོག་གིས་སྦྱིན་བདག་ཚོལ་དུ་གཞུག་ཅིང་། དེས་
ཀྱང་མ་རྙེད་ན་དགེ་འདུན་གྱིས་སྨན་གྱི་རིན་སྦྱིན་པ་དང་དགེ་འདུན་
ལ་མེད་ན་སྐུ་གཟུགས་དང་མཆོདརྟེན་གྱི་རྒྱན་དང་ན་བཟའ་ཡན་ཆད་
ཀྱིས་སྨན་ཉོས་ཏེ་ནད་པ་བསྐྱང་བ་དང་། རིམ་གྲོའི་རྫས་ཀྱང་རང་
ལ་མེད་ན་དགེ་འདུན་གྱི་རྫས་ལས་དཀོན་མཆོག་མཆོད་པ་སོགས་བྱ་



112
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཞིང་དགེ་འདུན་ལ་མེད་ན་སངས་རྒྱས་ཀྱི་རྫས་ལས་ཀྱང་ནད་པའི་
རིམ་གྲོ་བྱའོ། །གསུམ་པ་ནད་པས་ཇི་ལྟར་བྱ་བ་ནི། ནད་གཡོག་
གིས་གདམས་པ་ལས་མི་འདའ་བ་དང་། ནད་སོས་པའི་ཚེ་དཀོན་
མཆོག་གི་དཀོར་ལས་རྫས་བླངས་པ་དེ་འབྱོར་བ་ཡོད་ན་བསབ་པར་
བྱའོ། །
ལྔ་བ་གཉུག་མར་གནས་པ་དང་གསར་བུའི་ཀུན་སྤྱོད་ལ་གཉིས་
ལས་གཉུག་མར་གནས་པའི་བྱ་བ་ནི་གནས་དེར་ཁྱིམ་པའམ་རབ་ཏུ་
བྱུང་བ་འགའ་ཞིག་འོངས་པ་ལ་འོངས་པ་ལེགས་སོ་ཞེས་སྔར་བརྗོད་
པ་དང་། བཞིན་གྱི་མདངས་གསལ་ཞིང༌། ཁྲོ་གཉེར་མེད་པ་དང་།
ཡིད་ཙམ་འཛུམ་པར་བྱ་ཞིང་། ཁྱིམ་པ་ཡིན་ན་ཆོས་ཀྱི་གཏམ་བྱ་བ་
དང་། གྲོང་མཐའ་བས་གནས་དེར་ཁྱིམ་པ་འོངས་ན་ཟས་སྐོམ་ལ་
སོགས་པ་ཅི་ནུས་པ་བསྟབ་པ་དང༌། དགོན་པ་བས་དེར་འོངས་པ་
རྣམས་ལ་ཆུ་དང་སྟན་བསྟབ་པར་བྱའོ། །གཉིས་པ་གསར་བུའི་བྱ་བ་
ནི་གནས་ཁང་ལ་སོགས་པའི་ཕྱག་བདར་དང་། དགེ་འདུན་གྱི་ཁང་
བར་མལ་དང་སྟན་བཤམ་པ་དང་ཆུ་གཞག་པ་དང་། ཤིང་ཐོག་
སོགས་བྲིམ་པ་དང་ཟན་དྲང་བ་ལ་སོགས་པ་བྱའོ། །
དྲུག་པ་གཡོག་འཁོར་དང་གནས་བསྐྱང་བའི་ཚུལ་ལ་གཉིས་
ལས་གཡོག་འཁོར་བསྐྱང་བའི་ཚུལ་ནི་ལྷ་འབངས་ལ་སོགས་པ་འཁོར་
འགའ་ཞིག་ལྷ་རྟེན་གཟུགས་པ་སོགས་བྱ་བ་མི་མཐུན་པ་བྱེད་པ་ན།།
དེས་དགེ་སློང་རང་དང་གཞན་ཡུལ་མི་སོགས་ལ་མི་གནོད་ན་བཏང་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 113
སྙོམས་སུ་བཞག་པ་དང༌། གནོད་པར་འགྱུར་ན་བྱ་བ་ངན་པ་རྒྱུན་
བཅད་ལ་ཆོས་ལྡན་གྱི་གྲོས་གདབ་པ་དང་། དེའི་ཚེ་གཡོག་འཁོར་
མི་དགའ་བའམ་གཞན་དུ་འགྲོ་ན་སྦྱིན་པ་ལ་སོགས་པས་བསྡུ་བ་དང་།
བྱ་བ་ངན་པ་རྒྱུན་བཅད་པར་མི་ནུས་ན་རང་ཉིད་གནས་གཞན་དུ་ ་
འགྲོ་བ་དང་། དེ་དག་གི་རྐྱེན་གྱིས་གཡོག་འཁོར་དང་ལྷན་ཅིག་
རྩོད་པར་མི་བྱའོ། ། གཉིས་པ་གནས་བསྐྱང་པའི་ཚུལ་ནི་དགེ་
འདུན་གྱི་ཀུན་དགའ་ར་བར་རྐུན་པོ་ལ་སོགས་པས་གནོད་པ་བྱེད་ན་
དེ་དག་འཛིན་དུ་གཞུག་པའི་ཕྱིར་གཡོག་འཁོར་གཏོང་པ་དང༌། མི་ ་
འགྲོ་ན་བབ་ཅོལ་དུ་སུ་ལ་ཡང་མི་བརྗོད་པར་རྒྱལ་བུ་གཞོན་ནུ་ལ་
སོགས་པ་ལ་སྐད་སྦྱར་ཏེ་ཆོས་དང་མཐུན་ པས་ཚར་གཅད་པར་་་་་
བྱའོ། ། །
མི་ཉམས་པར་བསྲུང་བའི་ཚུལ་ལ་རྣམ་འབྱེད་ནས་འབྱུང་བའི་
ཉེས་པ་ལས་བསྲུང་བའི་ཚུལ་དང༌། གཞི་ལྷག་མ་ནས་འབྱུང་བའི་
ཉེས་པ་ལས་བསྲུང་ཚུལ་གཉིས། དང་བོ་ལ་ལྟུང་བ་སྡེ་ལྔའི་དང་བོ་
ཕམ་པའི་སྡེ་ལ་བཞི་ལས། དང་བོ་མི་ཚངས་སྤྱོད་ལ་ལྟུང་བ་ངོས་
གཟུང་བ་དང་། དེ་ལས་སེམས་བསྲུང་བའི་ཚུལ་གཉིས། དང་བོ་
ལ་ལྟུང་བ་རྣམ་གཞག་དང་། བསླབ་བྱའོ། ། དང་བོ་ལ་བཞི་
ལས། དང་བོ་གཞིའི་ཡན་ལག་ལ་གང་ལ་བརྩལ་བའི་ཡུལ་དང་།
གང་གིས་རྩོལ་བའི་རྟེན་གཉིས། དང་བོ་ལ་ལམ་གསུམ་དང་། དེ་
གང་ལ་གནས་པའི་ལུས་གཉིས། དང་བོ་ནི་ཁ་དང་བཤང་ལམ་དང་



114 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མོའི་ཟག་བྱེད་གསུམ་གྱི་ཕྱོགས་ཀྱི་དང་བོ་ཡན་ཆད་ནད་ལ་སོགས་
པས་མ་ཉམས་པའོ། །དེ་གང་ལ་གནས་པའི་ལུས་ནི་ལུས་ཚང་བའམ་
ལུས་ཀྱི་སྟོད་སྨད་གང་རུང་ཚང་བ་བསྟེན་དུ་རུང་བ་སྟེ། དེ་ཡང་ཤི་
བ་དང་གསོན་པོའི་ལུས་དང་། མི་དང་མི་མ་ཡིན་པ་དང་། སྐྱེས་
པ་དང་བུད་མེད་དང་མ་ནིང་དང་། རང་དང་གཞན་གྱི་ལུས་ཀྱི་
རྨའི་སྒོ་གང་ཡིན་ཡང་ཕམ་པར་འགྱུར་བ་ལ་འདྲའོ། །རྩོལ་བྱེད་ཀྱི་
རྟེན་ནི་ནོར་བུ་ཡིན་པ། རང་གི་རྒྱུད་དང་འབྲེལ་བ། ལས་སུ་རུང་
བ། ནད་དང་བྲལ་བའོ། །བསམ་པ་ལ་གཉིས་ལས་འདུ་ཤེས་་་་
འཁྲུལ་མ་འཁྲུལ་འདྲ་ཞིང་། ཀུན་སློང་ནི་ལམ་དང་ཡན་ལག་གི་
རྣམ་པ་སྤྱད་པའི་རེག་པ་བདག་གིར་བྱེད་འདོད་རྒྱུན་མ་ཆད་པའོ། །
སྦྱོར་བ་བསམས་པའི་དོན་ལ་དེ་ལྟར་རྩོལ་བའོ། །མཐར་ཐུག་གི་ཡན་
ལག་ནི་བཅུག་པའི་རེག་པ་ལུས་ཤེས་ཀྱིས་མྱོང་ཞིང་ཡིད་ཤེས་ཀྱིས་
བདག་གིར་བྱས་པའོ། ། འདི་ལ་དགེ་སློང་དང་དགེ་སློང་མ་དང་།
དགེ་སློབ་མ་དང་དགེ་ཚུལ་དང་དགེ་ཚུལ་མས་ཡུལ་བྱས་ན་དེ་དག་
གིས་ཕོའི་དབང་རྟེན་གྱི་རེག་པ་བདག་གིར་བྱས་ན་དེ་དག་ལ་ཕམ་པ་
དང་ཕམ་པ་དང་འདྲ་བའི་ཉེས་བྱས་སུ་འགྱུར་རོ། །ལྟུང་བ་སྐྱེད་པའི་
རིམ་པ་ནི། ཀུན་སློང་དེ་སྐྱེས་ནས་ལུས་ངག་ཏུ་མ་ཐོན་ན་བསྡམ་བྱ་ཡིན་
ལ་ཐོན་པ་ནས་ཕམ་པ་མ་གཏོགས་ པ་ནི་བཤགས་བྱའོ། ། དེ་ཡང་་
འཁྲིག་པའི་ཕྱིར་དུ་འགྲོ་བར་རྩོམ་པ་ནས་ལམ་དང་ཡན་ལག་མ་ཕྲད་
ཀྱི་བར་དུ་ཉེས་བྱས་དང་། ཕྲད་ནས་དང་བོའི་མཚམས་མ་འདས་



ས
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 115
ཚུན་ཆད་དུ་སྦོམ་པོའོ། ། འོན་ཀྱང་རང་གིས་འཁྲིག་པ་བསྟེན་པར་
གཞན་ལ་ཁས་བླངས་པ་དང༌། གཞན་ལ་བསྒོས་པ་ནི་དེ་ཙམ་ནས་
སྦོམ་པོའོ། ། འཁྲིག་པའི་བསམ་པས་བརྩལ་ཏུ་ཟིན་ཀྱང་ལམ་་་
གསུམ་གྱི་རྣམ་པ་ལས་གཞན་པའི་ལུས་ཀྱི་བུ་ག་དང༌། འཛག་སྣོད་
ལ་སོགས་པའི་སྣོད་དང༌། ལམ་དུ་འདུ་ཤེས་པའི་སྒོ་ནས་ལམ་མ་
ཡིན་པར་བརྩལ་བ་རྣམས་ལ་སྦོམ་པོའོ། །ལམ་གསུམ་གྱི་རྣམ་པ་ཡིན་
ཡང་ནད་ལ་སོགས་པས་ཉམས་པ་དང༌། བསྟེན་བྱ་དབུས་བྱེ་བའི་
མཚམས་འབྱོར་བར་མངོན་པ་དང༌། ལུས་ཀྱི་ཕྱེད་མ་ཚང་བའི་ལམ་
གསུམ་དང༌། ཚང་ཡང་ལག་པ་ལ་སོགས་པ་སྤྱད་དུ་མི་རུང་བ་དང་།
ཕག་ལ་སོགས་པའི་ལུས་བཙོས་པའི་ལམ་གསུམ་དང་། ཁའི་སོ་དྲུང་
ཚུན་ཆད་དང༌། ཤིང་ལ་སོགས་པའི་སེམས་ཅན་གྱི་གཟུགས་ལ་མི་མ་
ཡིན་གྱི་མཐུས་ལམ་གྱི་རྣམ་པ་ཙམ་དོད་བ་དང་། གཞན་གྱི་མཐུས་
བརྩལ་བ་ན་འཁྲིག་པའི་རོ་རྫོགས་པར་མ་མྱོང་ཞིང་ཡིད་གཡོ་བ་ཙམ་
དང་། མ་ནིང་མོ་སྦུབས་མེད་པའི་ཟག་བྱེད་རྣམས་སུ་རྩོལ་བ་དང་།
ལམ་དང་ཡན་ལག་མ་འཚམ་པས་མ་ཆུད་པ་དང་། ཆུད་པའི་ཕྱིར་
དུ་རྨ་ཉེད་པ་དང་། སྤྲད་ཀྱང་སྐྲག་པ་དང་། ངོ་ཚ་བས་འཁྲིག་
པའི་རོ་མ་མྱོང་བ་དང༌། རྨའི་སྒོ་གསུམ་གྱི་ཕྱི་རོལ་ཏུ་ཡན་ལག་གི་
རྣམ་པས་རེག་པ་ཙམ་ལ་ཡང་སྤོམ་པོའོ། །ལམ་གསུམ་དུ་བརྩལ་ཀྱང་
ཡན་ལག་གི་རྣམ་པ་མ་ཡིན་པ་རྐང་བའི་མཐེ་བོ་སོགས་འཛུད་པ་དང་།
ཡན་ལག་གི་རྣམ་པ་ཡིན་ཡང་ནད་ལ་སོགས་པས་ཉམས་པས་རོ་མ་



116 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མྱོང་བ་དང༌། ལས་སུ་མི་རུང་བ་དང་བལྟབ་པ་དང༌། གོས་ལ་
སོགས་པས་གཡོགས་ཏེ་མི་རེག་པར་འཛུད་པ་རྣམས་ལ་ཡང་སྦོམ་
པོའོ། །ལམ་དང་ཡན་ལག་གི་རྣམ་པ་སྤྲད་ཀྱང་བསྟེན་བྱ་ སྟེན་བྱེད་
གང་རུང་ལུས་ལས་ཐ་དད་དུ་བྱས་པ་དང༌། གཉིས་ཀ་ཐ་དད་དུ་
བྱས་པ་དང༌། གཞན་གྱི་བསྟེན་བྱ་སྟེན་བྱེད་གཉིས་ཀ་ལུས་ལས་ཐ་
དད་དུ་མ་བྱས་པ་རྣམས་སྤྲད་པ་ལ་ཡང་སྦོམ་པོའོ། །གཉིས་པ་བསླབ་
བྱའི་ཉེས་བྱས་ནི། སྒོ་བཅད་ཅིང་བསྐོར་བ་དང་གྲོགས་དགེ་སློང་
གིས་བསྲུངས་པ་དང་ ཤམ་ཐབས་ཀྱི་མཐའ་བཅིངས་པ་སྟེ་སྲུང་མ་
གསུམ་གང་རུང་གིས་མ་བསྲུངས་པར་ཉིན་མོ་གློས་ཕབ་སྟེ་གཉིད་ལོག་
པ་དང་། བུད་མེད་ཀྱིས་བརྗོད་པའི་ཁྱིམ་དུ་འགྲོ་བ་དང༌། མི་མ་
ཡིན་གྱིས་འཁྲིག་པ་ སྟེན་དུ་འཇུག་པ་ལ་སོགས་པའི་སྒོ་ནས་ཚུལ་་་་
ཁྲིམས་དང་སྲོག་ལ་གནོད་ པའི་གནས་སུ་གནས་པ་དང་། ཁྱིའི་
མདུན་དུ་ཟག་བྱེད་ཕྱུང་སྟེ་གཅི་བ་བྱེད་པ་དང་། ཡན་ལག་གི་རྣམ་
པ་འཛིན་པའི་འཇིགས་པ་ཡོད་པའི་ཆུ་ཀླུང་ལ་སྒྲེན་མོར་རྒོལ་བ་དང་།
གྲུ་རྒོལ་བ་དང་བ་ལང་གི་ནང་དུ་འགྲོ་བ་དང་ཁྲོན་པ་བརྟག་པ་དང་
གྲོང་དུ་འགྲོ་ བ་ སྟེ་ བཞི་ བོ་དེའི་ཚེ་ ཤེས་ བཞིན་ མ་ བཞག་ པ་ དང༌།
སྐྱེས་པ་དང་བུད་མེད་གང་ཡིན་ལེགས་པར་མ་བརྟགས་པར་རབ་བྱུང་
བྱས་པ་དང༌། གཅིག་པུ་བླ་གབ་མེད་པར་གློས་ཕབ་པའི་ཉེས་བྱས་
ཏེ་བཅུ་གཉིས་སོ། །འཛག་སྣོད་དང་འབྲེལ་བའི་བསླབ་བྱ་ནི་འབྲེལ་
ཆུང་བའི་ཕྱིར་མ་སྨོས་སོ། །གཉིས་པ་དེ་ལས་སེམས་སྲུང་བའི་ཚུལ་ལ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 117 །
ལྟུང་བ་རྣམ་གཞག་ལས་སེམས་སྲུང་ཚུལ་ནི། ལམ་གསུམ་དངོས་
སམ་དེ་དང་འདྲ་བའི་ཕྱི་ནང་གང་རུང་དུ་ཡན་ལག་གི་རྣམ་པ་དངོས་
སམ་དེ་དང་འདྲ་བ་སྤྲད་པར་འདོད་པ་ཙམ་ནས་དགག་པའི་ཆེད་དུ་
དྲན་ཤེས་བསྟེན་པའོ། །བསླབ་བྱའི་ཉེས་པ་ལས་སེམས་སྲུང་ཚུལ་ནི་
དེ་རྣམས་ཀྱི་མཚན་ཉིད་ཤེས་པར་བྱས་ནས་སོ་སོར་དྲན་ཤེས་བསྟེན་
ཅིང་ཁྱད་པར་ཡུལ་དུས་ལ་སོགས་པའི་སྟོབས་ཀྱིས་འབྱུང་ཉེ་བ་རྣམས་
ལ་འབད་པ་ཆེར་བྱའོ། ། གཉིས་པ་མ་བྱིན་ལེན་ལ་ལྟུང་བ་ངོས་
བཟུང་། དེ་ལས་སེམས་སྲུང་བའི་ཚུལ་གཉིས། དང་བོ་ལ་ལྟུང་བ་
རྣམ་གཞག་དང་། བསླབ་བྱ་གཉིས། དང་བོ་ལ་བཞི་ལས། གཞིའི་
ཡན་ལག་ལ་གང་ལས་བརྐུ་བའི་ཡུལ་ནི་མི་ཡིན་པ། རང་ལས་ནོར་
ཐ་དད་པའོ། ། གང་བརྐུ་བའི་དངོས་པོ་ནི་ཡུལ་དུས་དེར་སྦྱོར་བ་
གཅིག་གིས་བརྐུ་བྱ་རྐུ་བྱེད་གཉིས་ཀ་ལ་ལྟོས་པའི་རིན་ཐང་ཚང་བ།
མིའི་རྒྱུད་ཀྱིས་བདག་གིར་བྱས་ཤིང་དབང་བ། གཡོས་སུ་བྱས་པའི་
ཁ་ཟས་དང་གཤེད་མ་ལ་སོགས་པས་གློ་བུར་དུ་བདག་གིར་བྱས་པའི་
དུར་ཁྲོད་པའི་རྫས་མ་ཡིན་པས་མི་དམན་པའོ། ། བསམ་པ་ལ་
གཉིས་ལས་འདུ་ཤེས་ནི་མིའི་རྫས་ལ་ཡིད་གཉིས་ཡན་ཆད་ཀྱིས་དེར་
འདུ་ཤེས་པ། ཀུན་སློང་ནི་གཞན་གྱི་ཡིན་པ་སྟེ་མ་གནང་ཡང་རང་
ཉིད་འཚོ་བའི་ཆེད་དུ་གཏན་དུ་དབྲལ་འདོད་རྒྱུན་མ་ཆད་པའོ། །
སྦྱོར་བ་ནི་མཐུས་འཕྲོག་པའི་ནན་འགུགས་དང་། གཞན་གྱི་རྫས་
ཁྱེར་བ་ཕྱིར་མི་སྟེར་བའི་དངན་འཐེན་དང༌། སྤྲིང་ཡིག་ལ་སོགས་



118 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའི་སྒོ་ནས་རྐུ་བའམ་རྐུར་བཅུག་པའོ། །མཐར་ཐུག་ནི་ཐོབ་བློ་སྐྱེས་
པའོ། ། ལྟུང་བ་སྐྱེད་པའི་གོ་རིམ་ནི། བརྐུ་སེམས་སྐྱེས་ནས་ལུས་
ངག་ཏུ་མ་ཐོན་པའི་བར་ནི་བསྡམ་བྱ་ཡིན་ལ། ལུས་ངག་ཏུ་ཐོན་
ནས་ཀུན་སློང་དང་སྦྱོར་བ་རྒྱུན་གཅིག་པ་རྣམས་ལ་བརྐུ་བའི་ཆེད་དུ་
འགྲོ་བ་དང་། གྲོས་བྱེད་པ་ལ་སོགས་པ་རྫས་ལ་ནོམ་ཉུག་མི་བྱེད་
པའི་བར་ནི་སྦྱོར་བའི་སྦྱོར་བའི་ཉེས་བྱས་གཅིག་དང༌། ཀུན་སློང་
ལོག་ན་ལོག་མཚམས་རེ་རེ་ལ་ལྟོས་པའི་ཉེས་བྱས་ཐ་དད་པ་རེ་རེར་
འགྱུར་རོ། ། ནོམ་ཉུག་བྱེད་པ་ནས་མཐར་ཐུག་མ་གྲུབ་ཀྱི་བར་
སྦྱོར་བའི་སྦོམ་པོ་ཡིན་ལ། གང་རྐུ་བར་ངེས་པ་དེ་ལ་ནོམ་ཉུག་བྱེད་
པའི་སྔར་ཡང་འདམས་ཏེ་རྐུ་བ་ཡིན་ན། འདམ་པའི་ཆེད་དུ་ནོམ་
ཉུག་བྱེད་པ་དང་ཆས་ཀྱིས་བརྗོད་པའི་རྟ་ལ་སོགས་པ་འཁྲིད་པའམ་
ཞོན་པའམ་གྲུར་ཞུགས་ཏེ་འདི་བརྐུ་བར་བྱའོ་སྙམ་པ་དང༌། རྟ་དང་གྲུ་
འདི་ལས་འདིའི་རྫས་འདི་ལྟར་བརྐུ་བར་བྱའོ་སྙམ་ནས་འཐོབ་ངེས་
པའི་སྤྲོ་བས་ལུས་འགྱུར་བ་ལ་ཡང་སྦོམ་པོའོ། །ལམ་དུ་འགྲོ་བའི་ཚེ་
ཕྱིར་བསྣུར་བ་སོགས་ཀྱིས་ཆོས་གོས་ལ་སོགས་པ་རྐུ་བར་བྱེད་ན་གོམ་
པ་རེ་རེ་ལ་ཉེས་བྱས་ཐ་དད་པ་རེ་སྐྱེད་ཅིང་རྫས་བདག་ལ་མི་སྣང་བའི་
སར་འདུག་པའི་ཚེ་སྦོམ་པོ་དང་། མི་སྣང་བའི་ཚེ་ཕམ་པར་འགྱུར་
རོ། ། བརྙས་པ་དང་བསྐྱིས་པ་དང་རྫས་བདག་གིས་བཞག་པའི་
གནས་མི་ཤེས་པའི་གཏམས་པ་རྣམས་ལ་ནི་བརྐུ་སེམས་ཀྱིས་བསྙོན་
པའི་ཚེ་སྦོམ་པོ་དང་། མི་སྦྱིན་པར་ཐག་བཅད་པའི་ཚེ་ཕམ་པའོ། །



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 119
རྫས་བདག་གིས་བཞག་པའི་གནས་ཤེས་པའི་གཏམས་པ་རྐུ་བ་ལ་རྫས་
དེ་གནས་ནས་སྤོ་བའི་སྔ་རོལ་ཏུ་བརྣག་པའི་བསམ་པ་སྐྱེས་པའི་ཚེ་
སྤོམ་པོ་དང་། རྫས་དེ་སྤོ་བ་དང་ལྷན་ཅིག་དང༌། སྤོས་པའི་འོག་ཏུ་
བརྣོག་ པའི་ བསམ་ པ་ སྐྱེས་ ན་ དེ་ ཉིད་ནས་ ཕམ་པར་འགྱུར་རོ། །
གཤགས་ཀྱིས་བརྩད་དེ་རྐུ་བ་ལ་ནི་རྒྱལ་པོའི་གྲར་གཤགས་རྒྱལ་ཙམ་
ཀྱིས་ཕམ་པ་དང་། བློན་པོ་སོགས་ཀྱི་གྲར་ནི་རྒྱལ་བའི་ཚེ་སྦོམ་པོ་
དང༌། ཕ་རོལ་པོས་གཤགས་ཀྱི་སྦྱོར་བ་བཏང་བའི་ཚེ་ཕམ་པའོ། །
རྒྱན་ལ་དོར་བྱས་ཏེ་རྐུ་བ་ལ་ནི་རྒྱལ་བར་མ་གྱུར་པའི་ཚེ་སྦོམ་པོ་དང་།
རྒྱལ་ བའི་ ཚེ་ ཕམ་ པར་ འགྱུར་ལ། གྲངས་ ལ་ དོར་བྱེད་ པ་ དང༌།
མཚན་མ་ཕྱིས་པ་ལ་སོགས་པ་དང༌། སྔར་ཚོམས་གཞན་དུ་བགྲངས་
ནས་ཡང་ཕྱི་མར་བགྲང་བར་བྱེད་པ་དང་། ཚོམས་སྔ་ཕྱི་གང་རུང་
དུ་བགྲངས་པ་དེ་མ་བགྲངས་པའི་ཚོམས་སུ་བགྲངས་སོ་ཞེས་བསྙོན་པ་
དང༌། རྙེད་ པ་ མི་ དབང་ བ་ ལ་ དབང་ ངོ་ ཞེས་ སྒྲོག་ པ་ དང༌།
གཞན་གྱིས་ལོངས་ཞིག་ཅེས་མ་བསྒོ་བར་དེའི་ཚིག་གིས་ལེན་པར་བྱེད་
པ་རྣམས་ཀྱི་ཚེ་ཉེས་བྱས་དང་། དེ་རྣམས་ཀྱི་མཐུས་རྫས་ ཐོབ་པར་
ཕྱོགས་པའི་ཚེ་སྦོམ་པོ་དང་། ཐོབ་པ་ན་ཕམ་པའོ། །རང་གིས་རྐུ་
བའི་བྱ་བ་དངོས་སུ་མི་བྱེད་ཀྱང་རྐུན་པོ་ལ་ལམ་རྒྱུས་གོ་བར་བྱེད་པ་
དང་། བརྐུ་བའི་དོན་དུ་གྲོས་བྱེད་པ་དང་། ལམ་སྲུང་བ་ལ་་་
སོགས་པ་དང་། བརྐུས་ཤས་བདག་གིར་བྱེད་འདོད་པ་རྣམས་ལ་
ཡང་ ཕམ་པར་འགྱུར་བར་འདྲའོ། ། དེ་ལྟར་སྔར་བཤད་པའི་ཡན་



-
120 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལག་དེ་དག་ལས་གཞིའི་ཡན་ལག་མ་ཚང་བ་བདག་ཏུ་མ་བཟུང་བའི་
གཏེར་ལ་སོགས་པ་དང་། རང་གི་རྫས་དང་། རང་དང་ནོར་གཅིག་
པའི་ཉེ་དུ་དང་དགེ་འདུན་ལ་སོགས་པའི་ནོར་དང༌། མི་མ་ཡིན་གྱི་
རྫས་དང༌། གཞན་ལ་བསྐུར་བའི་རྫས་བསྐུར་ས་དེས་བདག་གིར་མ་
བྱས་པ་དང་། སངས་རྒྱས་ལྷག་མེད་དུ་མྱ་ངན་འདས་པའི་དཀོར་
དང༌། གཤེད་མ་ལ་སོགས་པས་གློ་བུར་དུ་བདག་གིར་བྱས་པའི་དུར་
ཁྲོད་པའི་རྫས་དང༌། གཡོས་སུ་བྱས་པའི་ཁ་ཟས་རྣམས་རིན་ཐང་
ཚང་བ་དང༌། མིའི་རྫས་རིན་ཐང་མ་ཚང་བ་རྐུ་བ་ལ་སྦོམ་པོར་
འགྱུར་ལ། དེ་ཡང་ཡན་ལག་གཞན་ཚང་ན་ཏིལ་གྱི་ཕུབ་མ་ཙམ་
གྱིས་ཀྱང་སྦོམ་པོ་སྐྱེད་པ་ལ་འདྲའོ། ། ཡན་ལག་གཞན་ཚང་ཡང་
ཀུན་སློང་མ་ཚང་བ་རང་དང་ནོར་མི་གཅིག་པའི་དོན་དུ་རྐུ་བ་དང་།
རང་མི་དབང་བ་ལ་དབང་བ་དང་། བདག་པོ་ཡོད་ཀྱང་མེད་པའི་
འདུ་ཤེས་ཀྱིས་རྐུ་བ་དང་། གསང་སྔགས་ལ་སོགས་པས་ཡིད་བསྒུལ་
ཏེ་འབུལ་དུ་འཇུག་པ་དང༌། གཞན་གྱི་རྫས་བརྙས་པ་དང་བསྐྱིས་
པ་མི་སྦྱིན་པར་སེམས་པ་ཙམ་དང༌། བརྙས་པ་སོགས་ལ་བསྲི་བ་
མེད་པར་ལོངས་སྤྱོད་པ་རྣམས་ལ་ཡང་སྦོམ་པོ་དང་། བདག་གིར་
བྱེད་འདོད་མེད་པར་གཞན་ གྱི་ རྫས་ཆུ་ལ་ སོགས་ པར་སྦ་བ་དང་།
སྲེག་པ་ལ་སོགས་པས་ཆུད་གཟན་པ་དང་མེ་ཏོག་དང་འབྲུ་ལ་སོགས་
པ་གསང་སྔགས་ཀྱིས་སྐེམ་པར་བྱེད་པ་དང་རི་དྭགས་ལ་སོགས་པ་
གཞན་གྱིས་ཟིན་པ་གཏོང་བ་རྣམས་ལ་རྫས་ཆུད་གཟན་གྱི་སྦོམ་པོར་



གི་，，
，
，
་
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 121
འགྱུར་ཞིང་དེ་ཡང་སྙིང་རྗེས་གཏོང་ན་ཉེས་བྱས་སོ། །དེ་བཞིན་དུ་སྐུ་
གཟུགས་ལ་སོགས་པ་མཆོད་པའི་དོན་ཙམ་དུ་རྐུ་བ་ལ་ཡང་ཉེས་བྱས་
སོ། །རི་དྭགས་ཟིན་པ་ལ་སོགས་པ་སྒོམ་བྱུང་གི་རྫུ་འཕྲུལ་གྱིས་གཏོང་
བ་ ལ་ ཉེས་ པ་ མེད་ དོ། ། གཉིས་ པ་ བསླབ་ བྱའི་ ཉེས་ བྱས་ ནི།
འདམས་པོ་ལ་སོགས་པས་གཞན་གྱི་འཚོ་བའི་ཐབས་གཏོལ་བ་དང༌།
ཡིད་གཅུགས་ ཀྱི་ གནས་ མ་ ཡིན་ པ་ ལ་ ཡིད་ གཅུགས་ བྱེད་ པ་ དང་།
ཆོས་གོས་ཀྱི་ལས་ལ་སོགས་པ་ལག་པོད་དང་བསོད་ནམས་ཀྱི་བློས་མ་
ཡིན་པར་གླ་རྔན་འདོད་པའི་བསམ་པས་བྱས་པ་དང༌། གཞན་གྱི་
རྫས་ལྟུང་བ་བླངས་པ་ཡུན་རིང་དུ་བསྲེལ་བ་དང་། བདག་པོ་གང་
ཡིན་མི་ཤེས་པའི་ཚེ་དགེ་སྐོས་ལ་མ་གཏད་པ་དང་། དགེ་སྐོས་ཀྱིས་
ཀྱང་རྗེས་དེ་རབ་བྱུང་གི་ཡིན་པར་དོགས་ན་དགེ་འདུན་ལ་མ་བསྟན་
པ་དང༌། བསྟན་ཀྱང་བདག་པོ་མ་བྱུང་ན་ཐམས་ཅད་ཀྱིས་མཐོང་
སར་མ་བཞག་པ་དང་། ནད་པས་མ་གནང་བ་ལ་སྨན་བླངས་པ་
དང་། དང་བོ་རང་དབང་ཡང་གཞན་གྱིས་གློ་བུར་དུ་བདག་ཏུ་
བཟུང་བའི་ནོར་མ་གནང་བར་བདག་གིར་བྱས་པ་དང་། རྐུན་པོས་
ཁྱེར་བའི་རྫས་རང་གི་བློས་མ་བཏང་ཡང་ཆོས་བཤད་པའམ་རིན་སྦྱིན་
པར་མི་བྱེད་པར་ནན་གྱིས་དགུག་པ་དང་། རོ་མ་རྨས་པ་ལས་གོས་
བླངས་པ་དང་། རོའི་རྫས་བླང་བའི་ཕྱིར་རོ་རྨས་པར་བྱེད་པ་དང༌།
རབ་ཏུ་བྱུང་བ་མི་འདོད་བཞིན་དུ་ཉེ་དུས་ཁྲིད་པ་མ་བཟུང་བ་དང་།
མགྲོན་དུ་མ་བོས་པའི་ཁྱིམ་དུ་ཟས་ཟ་བ་དང་། གཞན་གྱིས་ལྟོས་



122 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མེད་དུ་བོར་བའི་རྫས་ལེན་པའི་ཚེ་གཞན་གྱིས་བདག་ཏུ་བཟུང་མ་
བཟུང་མ་བརྟགས་པར་བླངས་པ་དང་། མ་བཟུང་བར་ངེས་ཀྱང་སྐྱེ་
བོ་མང་བོའི་མངོན་དུ་མ་བབ་པར་བླངས་པ་དང་། ལུས་བསྙལ་བ་དང་།
གནད་ལ་བསྒྲེ་བ་དང་། དགེ་སློང་གི་གནས་སུ་སྒོ་ང་མེད་པ་མ་
གཏོགས་པ་བྱ་ལ་སོགས་པའི་ཚང་གཞིག་པ་དང༌། གནས་དེར་མ་
གནས་པར་དེའི་རྙེད་པ་བླངས་པ་དང་། ཆོམ་རྐུན་པར་མ་གྲགས་
པའི་རྐུན་པོ་ལས་རྗེས་བླངས་པ་དང༌། ཆོམ་རྐུན་པར་གྲགས་པ་
ལས་བླངས་པ་ཡང་ཁ་སྒྱུར་བ་སོགས་མ་བྱས་པར་བཅངས་པ་དང་། དེ་
ལྟར་བྱས་ཀྱང་དང་བོའི་རྫས་བདག་གིས་སློང་བའི་ཚེ་མི་སྦྱིན་པ་དང་།
རྔོན་པས་གཙེས་པའི་རི་དྭགས་གནས་ཁང་དུ་ཞུགས་པ་ཤི་བའི་ཚེ་ཤ་
རྔོན་པ་ལ་མི་སྟེར་བ་རྣམས་སོ། ། ཤོ་གམ་རྐུ་བ་ལ་ནི་ཤོ་གམ་་
གཞལ་དགོས་ཀྱི་རྫས་ཁྱེར་ནས་ཤོ་གམ་གྱི་ས་ལས་འདས་ན་ཕམ་པར་
འགྱུར་ལ། མཚམས་སུ་ཕྱིན་ནས་ནམ་མཁའ་ལ་འཁྱེར་བར་བྱེད་ན་
སྦོམ་པོ་དང་། གཞན་ལ་ཤོ་གམ་དྲོལ་ཅིག་ཅེས་བསྒོ་བ་དང་། ཤོ་
གམ་གཞལ་མི་དགོས་པའི་ལམ་གཞན་སྟོན་པ་ལ་ཉེས་བྱས་སུ་འགྱུར་
རོ། ། དེ་དང་འབྲེལ་བའི་བསླབ་བྱ་ནི། ཤོ་གམ་གཞལ་དགོས་ཀྱི་
རྫས་ཁྱེར་ཏེ་འགྲོ་བ་དང༌། གཞན་ལ་རྔན་པ་བྱིན་པ་ལ་སོགས་པའི་
ཐབས་ཀྱིས་ཤོ་གམ་མི་འཇལ་བ་སོགས་ཡིན་ལ། འབྲེལ་ཆུང་བའི་
ཕྱིར་རྒྱས་པར་ནི་མ་སྨོས་སོ། ། ཤོ་གམ་གྱིས་མཚོན་གྲུ་བཅས་ལ་
སོགས་པ་གཞལ་དགོས་པ་མི་འཇལ་བ་ལ་ཡང་མ་བྱིན་ལེན་གྱི་ཉེས་པ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 123
དང་བསླབ་བྱ་ལས་འགལ་བའི་ཉེས་པར་འགྱུར་རོ། །གཉིས་པ་དེ་
ལས་སེམས་སྲུང་ཚུལ་ལ་ལྟུང་བ་རྣམ་གཞག་ལས་སེམས་སྲུང་ཚུལ་ནི།
གཞན་གྱིས་མ་གནང་བའི་རྫས་དབྲལ་འདོད་དང་། གཡར་བོ་བསྲི་
བ་མེད་པར་སྤྱད་འདོད་དང་། བརྐུས་ཤས་བདག་གིར་བྱེད་འདོད་
དང༌། མི་དབང་བ་ལ་དབང་བ་དང་། བདག་པོ་ཡོད་པ་ལ་མེད་
པའི་འདུ་ཤེས་འཁྲུལ་བ་གཉིས་རྣམས་འགོག་པའོ། །འདུ་ཤེས་འཁྲུལ་
བ་འགོག་པ་ནི་གཞན་གྱིས་བོར་བའི་རྫས་ལེན་པའི་ཚེ་བདག་པོ་ཡོད་
མེད་སོགས་ལེགས་པར་བརྟག་པའོ། ། བསླབ་བྱའི་ཉེས་བྱས་ལས་
སེམས་སྲུང་ཚུལ་སྔར་བཤད་པ་ལྟར་ཤེས་པར་བྱའོ། །
གསུམ་པ་སྲོག་གཅོད་ལ་ལྟུང་བ་ངོས་གཟུང༌། དེ་ལས་སེམས་
སྲུང་བའི་ཚུལ་གཉིས། དང་བོ་ལ་ལྟུང་བ་རྣམ་གཞག བསླབ་
བྱའི་ཉེས་བྱས་གཉིས། དང་བོ་ལ་བཞི་ལས། གཞིའི་ཡན་ལག་ནི་
མི་ཡིན་པ་རང་ལས་རྒྱུད་ཐ་དད་པའོ། ། བསམ་པ་ལ་གཉིས་ལས་
འདུ་ཤེས་ནི་སྤྱི་དང་བྱེ་བྲག་ལ་མ་འཁྲུལ་བའོ། ། ཀུན་སློང་ནི་ཕན་
པའི་བསམ་པས་ཀྱང་རུང་སྟེ་གསོད་པར་འདོད་པ་རྒྱུན་མ་ཆད་་་་
པའོ། །སྦྱོར་བ་ནི་མཚོན་དང་དུག་དང་མཐུ་དང་སྒྱུ་ཐབས་ཀྱིས་འཆི་
བའི་སར་གཏོད་པ་དང་། གསོད་སེམས་ཀྱིས་གསང་བྱ་སྟོན་ས་་
དང༌། གཞན་གྱིས་གསོད་པའི་གནང་བ་གསོལ་བ་སྟེར་བ་ལ་སོགས་པ་
རང་ངམ་བསྐོས་པས་ལུས་ངག་ཏུ་གྲུབ་ཅིང་མ་འཁྱོགས་པས་གསོད་
པར་རྩོམ་པའོ། ། མཐར་ཐུག་སྦྱོར་བ་དེའི་རྐྱེན་གྱིས་དུས་དེའི་
，



124
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཚེའམ་གཞན་གྱི་ཚེ་ཤི་བའོ། ། ལྟུང་བ་སྐྱེད་པའི་གོ་རིམ་ནི་གསོད་
སེམས་སྐྱེས་ནས་ལུས་ངག་ ཏུ་ མ་ ཐོན་ པའི་བར་ བསྡམ་བྱ་ཡིན་ལ།
ལུས་ངག་ཏུ་ཐོན་ནས་གསོད་པའི་སྦྱོར་བ་ལ་དངོས་སུ་མ་ཞུགས་པའི་
བར་སྦྱོར་བའི་སྦྱོར་བའི་ཉེས་བྱས་དང་། དངོས་སུ་ཞུགས་པའི་ཚེ་
སྦོམ་པོ་དང་། སྲོག་འགགས་པའི་ཚེ་ཕམ་པར་འགྱུར་ལ། དེ་ཡང་
ཤི་བའི་སྔ་རོལ་ཏུ་འདུན་པ་ལོན་པ་དང་། གསང་བྱའི་སྔ་རོལ་དང༌ ་
དུས་མཉམ་དུ་རང་ཉིད་ཤི་བ་ལ་མཐར་ཐུག་མི་འབྱུང་ངོ༌། ། དེ་
དག་ལས་གཞིའི་ཡན་ལག་མ་ཚང་བ་དུད་འགྲོ་ལས་གཞན་པའི་མི་མ་
ཡིན་གཟུགས་གཞན་དུ་བསྒྱུར་མ་བསྒྱུར་གང་ཡང་རུང་བ་བསད་པ་
དང༌། བདག་ཉིད་གསོད་པའི་དོན་དུ་གཡང་ས་ནས་མཆོང་བ་་་
སོགས་སྒྲུབ་པ་རྣམས་ལ་སྦོམ་པོའོ། །ཀུན་སློང་གི་ཡན་ལག་མ་ཚང་བ་
མ་དང་མངལ་ན་གནས་པ་གང་རུང་གཅིག་གསོད་པར་བསམས་པ་
ལས་མ་བསམས་པ་ཤི་བ་དང་། དེས་མཚོན་པ་གསད་བྱ་དུ་མའི་
ནང་ནས་གང་རུང་གཅིག་གསོད་པར་བསམས་ཏེ་གསོད་བྱེད་ལ་་་་
བསྟན་པ་ལས་མ་བསམས་པ་བསད་པ་དང་། གསོད་སེམས་མེད་
པར་མིའི་ཡན་ལག་གཅོད་པ་དང་། སྲོག་ཆགས་མང་བོ་ཡོད་པར་
ཤེས་པའམ་དོགས་པའི་ནགས་མེས་གཏོང་བ་དང༌། མིའི་འགྲོ་བ་བ་
འཚོང་བ་དང༌། ཆོམ་རྐུན་པ་ལ་སོགས་པ་རྒྱལ་པོའི་གྲར་འབུལ་བ་
དང་། ནད་པ་སྐྱོང་བ་སོགས་བྱས་ན་འཆིར་འོང་ངོ་ཞེས་ཟེར་བ་ལ་
ཡིད་མི་ཆེས་པས་སྐྱོད་པ་སོགས་བྱེད་པ་དང༌། ནད་པ་ཤི་བླའོ་ཞེས་



-
----
-
:、
，
༔
༔
་ ་
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 125 །
གཡོག་མི་བྱེད་པ་དང་། མི་འཕྲོད་པའི་ཟས་སྦྱིན་པ་དང་། འབྲས་
ལ་སོགས་པ་མ་སྨིན་པ་བརྟོལ་བ་དང༌། ངེར་དུ་འཇུག་པ་དང་སྒོ་
གླེགས་ཀྱིས་འཚིར་བ་ལ་སོགས་པས་ཉོན་མོངས་པར་བྱེད་པ་རྣམས་ལ་
སྦོམ་པོར་འགྱུར་ལ། སྲོག་ཆགས་ཉུང་ངུ་ཡོད་པར་ཤེས་པའམ་་་
དོགས་པའི་ནགས་མེས་གཏོང་བ་དང་། གནོད་སེམས་མེད་ཀྱང་
གསང་བྱ་སྟོན་པ་སོགས་བྱེད་པ་ལ་ནི་ཉེས་བྱས་སོ། ། སྦྱོར་བའི་
ཡན་ལག་མ་ཚང་བ་རང་ཉིད་ལ་རག་མ་ལས་པར་གཞན་གྱིས་རང་ .
དགར་གསོད་པ་ལ་འཇུག་པ་དང་དུ་ལེན་པར་བྱེད་ན་སྦོམ་པོའོ། ། །
གཉིས་པ་བསླབ་བྱ་ལ་ལྔ་ལས་ནད་པ་དང་འབྲེལ་བའི་བསླབ་
བྱ་ནི། ནད་པ་དང་མིན་པ་ཡང་རུང་སྟེ་འཆི་བ་དང་མཐུན་པའི་
གཏམ་སྨོས་པ་དང་། ནད་གཡོག་མཁས་པ་ཡོད་བཞིན་དུ་མི་མཁས་
པ་བཞག་པ་དང་། མེད་པའི་ཚེ་མི་མཁས་པ་ལ་མི་འཆི་བའི་ཐབས་
མ་སྨྲས་པར་ནད་གཡོག་ཏུ་བཞག་པ་དང་། ནད་གཡོག་གིས་ནད་
པའི་ཉེ་འཁོར་དུ་མཚོན་ཆ་སོགས་བཞག་པ་དང་། ནད་པ་འཆི་
བའི་ཐབས་སྒྲུབ་པ་ནད་གཡོག་གིས་མ་བཟློག་པ་དང་། ནད་པ་ལ་
མཚོན་ཆ་སོགས་མ་བརྟགས་པར་སྦྱིན་པ་དང་། སྨན་པ་སོགས་ལ་
མ་དྲིས་པར་ནད་པ་ལ་གྱ་ཚོམ་དུ་སྨན་སྦྱིན་པ་དང༌། ལེགས་པར་མ་
བསླབས་པར་མཚོན་གྱི་དཔྱད་ལ་སོགས་པ་བྱེད་པ་དང་ནད་པ་འགྲོ་
མི་ནུས་པ་ལམ་དུ་འཁྲིད་པ་རྣམས་སོ། །ལག་གི་བླ་དང་འབྲེལ་བའི་
བསླབ་བྱ་ནི་ཤེས་བཞིན་མེད་པར་ལག་དཔོན་གྱི་ལས་བྱས་པ་དང་།



126 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྲོག་ཆགས་ལ་གནོད་མི་གནོད་མ་བརྟགས་པར་ཤིང་ལ་སོགས་པ་སྒྲིལ་
བ་དང༌། འདེགས་བྱེད་ཉུང་བའི་ཕྱོགས་ཀྱིས་ཁུར་ལྕི་བ་འདེགས་པ་
དང་། ལས་བྱེད་ པའི་ ཚེ་ སོ་ ཕག་ མི་ འབྲིམ་ པར་འཕང་བ་དང༌།
འབྲིམ་པའི་ཚེ་ཕྱེ་བ་དང་གས་པ་མ་བརྗེས་པར་སྦྱིན་པ་དང༌། ཁུར་
འདེགས་པར་མི་ནུས་པའི་གྲོགས་བྱེད་པ་དང། འདེགས་པ་དང་
གཞག་དགོས་པའི་ཚེ་ཡང་ཁྱིམ་པ་དག་ལ་སྐད་སྦྱར་ཏེ་ཅིག་ཆར་མ་
བྱས་པ་རྣམས་སོ། །ལམ་དུ་འགྲོ་བ་དང་འབྲེལ་བ་ནི། ལམ་དུ་འགྲོ་
བའི་ཚེ་ངལ་བ་དང་ངལ་བ་མ་ཡིན་པའི་དགེ་སློང་ལ་སོགས་པ་འཕུལ་
བ་དང༌། དེ་ངལ་གསོར་མ་བཅུག་པ་དང་། : སྣོད་སྤྱད་མ་བླངས་
པ་དང་། སྔར་ཕྱིན་ཏེ་ལྷུང་བཟེད་བཀྲུ་བ་དང་བྱུག་རིས་དང་བྱིན་
ལེན་དང་འོངས་མ་འོངས་བརྟག་པ་རྣམས་མ་བྱས་པ་དང༌། ཟས་
ཀྱི་དུས་སུ་མི་སླེབ་ན་ཟས་ཁྱེར་ཏེ་བསུ་བ་ལ་སོགས་པའི་གྲོགས་མི་བྱེད་
པ་རྣམས་སོ། ། བཞི་བ་བསམ་ངན་བཟློག་པ་དང་འབྲེལ་བ་ནི།
རྫས་ཀྱི་ཕྱིར་གཞན་འཆི་བར་འདོད་པ་དང༌། བྱ་བ་མ་ཡིན་པ་བྱེད་
པ་ལ་སེམས་ཀྱིས་རྗེས་སུ་ཡི་རང་བར་བྱེད་པའོ། ། ལྔ་བ་བག་མེད་
དང་འབྲེལ་བའི་ཉེས་པ་ནི། ཤེས་བཞིན་མེད་པར་གསང་སྔགས་ཀྱི་
ཐལ་ལྕག་བྱེད་པ་དང་། ཤེས་བཞིན་མེད་པར་མགུལ་བར་ཟས་་
ཐོགས་པ་བསལ་བའི་ཕྱིར་བསྣུན་པ་དང། སྤྱིའུ་ཚུགས་སུ་འགྲོ་བ་
དང་། མཚོན་ལ་སོགས་པ་འཕོངས་ཤིག་ཅེས་བསྒོ་བ་རྣམས་སོ། །
གཉིས་པ་དེ་ལས་སེམས་སྲུང་ཚུལ་ལ་ལྟུང་བ་རྣམ་གཞག་ལས་སེམས་
-



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 127
སྲུང་ཚུལ་ནི། རང་གཞན་གྱི་ལུས་སྲོག་ལ་གནོད་པ་བྱེད་འདོད་
དང་། གཞན་གྱིས་དེའི་གནང་བ་གསོལ་བ་དང་དུ་ལེན་འདོད་
དང་། གནོད་པར་མཐོང་ཡང་ལྟོས་པ་མེད་པར་འཇུག་འདོད་དང་།
གནོད་པའི་དགག་བྱ་ཉེ་བར་གནས་པ་ན་ཤེས་བཞིན་མ་བསྟེན་པ་
དང་ མིའི་ འགྲོ་ བ་ བ་ འཚོང་ འདོད་ རྣམས་ འགོག་ པའོ། །
བསླབ་བྱའི་ཉེས་བྱས་ལས་སེམས་སྲུང་བ་ནི་སྔར་དང་འདྲའོ། །
བཞི་བ་སྨྲ་བའི་ཕམ་པ་ལ་ལྟུང་བ་ངོས་གཟུང་བ། དེ་ལས་
སེམས་སྲུང་བའི་ཚུལ་གཉིས། དང་བོ་ལ་ལྟུང་བ་རྣམ་གཞག།བསླབ་
བྱའི་ཉེས་བྱས་གཉིས། དང་བོ་ལ་བཞི་ལས། གཞིའི་ཡན་ལག་ལ་
སྨྲ་བའི་ཡུལ་ནི་མི་ཡིན་པ་སྨྲ་ཤེས་པ་དོན་གོ་བ་བསམ་པ་རང་བཞིན་དུ་
གནས་པ་མ་ནིང་མཚན་གཉིས་མ་ཡིན་པ་སྟེ་ཐ་སྙད་ལྔ་དང་ལྡན་པ།
ལུས་ཐ་མལ་དུ་གནས་པ། རང་ལས་རྒྱུད་ཐ་དད་པའོ། །གང་སྨྲ་བའི་
དངོས་པོ་ནི་འདོད་པ་ལས་འདས་པའི་ཡོན་ཏན་མི་རྟག་པ་ལ་སོགས་
པའི་ འདུ་ ཤེས་ ཉི་ ཤུ་ དང་། བསམ་ གཏན་ གཟུགས་ མེད་ དང་།
ཚད་མེད་པ་དང་། རྒྱུན་དུ་ཞུགས་པ་ལ་སོགས་པའི་འབྲས་བུ་་་
རྣམས་དང་། མངོན་ཤེས་ལ་སོགས་པ་རྣམས་སོ། ། བསམ་པ་ལ་
གཉིས་ལས་འདུ་ཤེས་ནི་སྤྱི་དང་བྱེ་བྲག་ལ་མ་འཁྲུལ་བའོ། ། ཀུན་
སློང་ནི་འདུ་ཤེས་བསྒྱུར་ཏེ་བདག་ཉིད་ཆོས་བླ་མ་དང་ལྡན་པར་སྨྲ་
འདོད་རྒྱུན་མ་ཆད་པའོ། །སྦྱོར་བ་ནི་ངག་ཏུ་གྲུབ་པ། རང་གི་ཡིན་
པ།མ་ནོར་བ། བདག་གི་རྒྱུད་དང་སྦྱར་བ། གསལ་བོར་སྨྲས་པ་སྟེ་



128
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
--
--
-
-
ངག་མཚན་ཉིད་ལྔ་དང་ལྡན་པས་མི་ཆོས་བླ་མ་དེ་དག་ཐོབ་པ་འམ་
ཐོབ་པ་ལས་ཉམས་པར་སྨྲས་པ་དང་། མི་ཆོས་བླ་མ་ཐོབ་པའི་ཡོན་
ཏན་མི་མ་ཡིན་གྱིས་གནོད་པ་མི་བྱེད་པ་ལ་སོགས་པ་དེ་དག་ཁོ་བོ་ལ་
ཡང་བྱུང་ངོ་ཞེས་པ་དང༌། མངོན་ཤེས་མ་ཐོབ་པའི་ཡུལ་དུ་མ་རུང་
བའི་ལྷ་ལ་སོགས་པ་རྣམས་དང་ཕན་ཚུན་མཐོང་བ་དང་ཐོས་པ་དང་
གཏམ་འདྲེ་བ་སོགས་བྱེད་དོ་ཞེས་སྨྲས་པ་དང་། གཞན་གྱིས་དེ་ལྟར་
སྨྲས་པ་ན་ངག་གིས་དང་དུ་ལེན་པའོ། །མཐར་ཐུག་ནི་ཡུལ་གྱིས་དོན་
གོ་བའོ། །ལྟུང་བ་སྐྱེད་པའི་གོ་རིམ་ནི་སྨྲ་བར་འདོད་པ་ནས་ལུས་ངག་
ཏུ་མ་ཐོན་པའི་བར་བསྡམ་བྱ་དང་། ལུས་ངག་ཏུ་ཐོན་ནས་སྦྱོར་
བའི་སྦྱོར་བའི་ཉེས་བྱས་དང༌། སྦྱོར་བའི་སྦོམ་པོ་དང་། མཐར་
ཐུག་ཕམ་པ་རྣམས་ནི་རིམ་པ་བཞིན་ནོ། ། དེ་དག་ལས་གཞིའི་
ཡན་ལག་མ་ཚང་བ་རྡུལ་ཁྲོད་ཀྱི་ཤ་ཟ་སོགས་མཐོང་ངོ་ཞེས་སྨྲས་པ་
དང༌། འདོད་པའི་སས་བསྡུས་པའི་མི་སྡུག་པ་ལ་སོགས་པའི་སེམས་
རྩེ་གཅིག་པ་ཐོབ་བོ་ཞེས་སྨྲ་བ་དང་། མི་ཆོས་བླ་མ་གོ་བར་འདོད་
ནས་སོ་སོར་ཐར་བ་ལ་སློབ་པར་བསམས་ཏེ། སློབ་པའོ་ཞེས་སོགས་
རྗོད་པ་ལ་སྦོམ་པོའོ། ། སྦྱོར་བའི་ཡན་ལག་མ་ཚང་བ་རྒྱུན་ཞུགས་
ཐོབ་བོ་ཞེས་སྨྲ་བར་འདོད་པ་ལས་ཕྱིར་འོང་ཐོབ་བོ་ཞེས་སྨྲས་པ་ལྟ་བུ་
ནོར་བ་དང༌། ཁྱོད་ཁོ་བོ་དང་འདྲ་ན་དགྲ་བཅོམ་པ་ལ་སོགས་པར་
འགྱུར་རོ། ། ཁོ་བོ་ནི་དགྲ་བཅོམ་པ་སོགས་མ་ཡིན་ནོ་ཞེས་པ་དང་།
རང་ཉིད་མི་ཆོས་བླ་མ་དང་ལྡན་པར་གོ་བར་འདོད་ནས་འདི་ན་མི་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 129
ཆོས་བླ་མ་ཐོབ་པ་དག་ཡོད་དོ་ཞེས་གཞན་ལ་སྦྱར་ནས་སྨྲ་བ་དང་།
གཞན་གྱིས་ཁྱོད་དགྲ་བཅོམ་པ་ལ་སོགས་ཡིན་ནོ་ཟེར་བ་ལ་ཅང་མི་སྨྲ་
བས་དང་དུ་ལེན་པ་དང༌། དགྲ་བཅོམ་པ་ལ་སོགས་པ་ཡིན་ན་ཁྱིམ་
དུ་ཞུགས་ཤིག བསོད་སྙོམས་ལོང་ཞིག་ཅེས་ཟེར་བ་ལ་ཅང་མི་སྨྲ་
བས་ཁྱིམ་དུ་འཇུག་པ་སོགས་བྱེད་ན་སྦོམ་པོར་འགྱུར་རོ། །གཉིས་པ་
བསླབ་བྱའི་ཉེས་བྱས་ནི། མ་བསམས་པར་འདས་མ་འོངས་སོགས་
ལུང་ བསྟན་ པའོ། ། ལྟུང་ པ་ རྣམ་ གཞག་ ལས་ སེམས་ སྲུང་ ཚུལ་ ནི།
འདུ་ཤེས་བསྒྱུར་ཏེ་སྨྲ་འདོད་དང་། གཞན་གྱིས་སྨྲས་པ་འདུ་ཤེས་
བསྒྱུར་ཏེ་དང་དུ་ལེན་འདོད་འགོག་པའོ། །
གཉིས་ པ་ ལྷག་ མའི་ སྡེ་ ལ་ འདོད་ པས་ ཀུན་ ནས་ བསླང་ པ།
གནོད་པས་ཀུན་ནས་བསླང་བ། བསྒོ་བ་ལས་གྱུར་པའི་དགེ་འདུན་
ལྷག་མ་གསུམ་མོ། །དང་བོ་ལ་ནང་སེམས་ཅན་ལ་ཆགས་པ་དང་།
ཕྱི་ལོངས་སྤྱོད་ལ་ཆགས་པའི་ལྷག་མ་གཉིས། དང་བོ་ལ་རང་འདོད་
པ་བསྟེན་པའི་དང༌། གཞན་འདོད་པ་བསྟེན་དུ་འཇུག་པ་གཉིས།
དང་བོ་ལ་རེག་པའི་བདེ་བ་ལ་ཆགས་པ་དང་། སྨྲ་བའི་བདེ་བ་ལ་
ཆགས་པ་གཉིས། དང་བོ་ལ་རང་གི་ས་བོན་གྱི་རེག་བྱ་ལ་ཆགས་པ་
འབྱིན་པ་དང་། གཞན་གྱི་ལུས་ཀྱི་རེག་བྱ་ལ་ཆགས་པ་རེག་པའི་
དགེ་འདུན་ལྷག་མ་གཉིས། དང་བོ་ལ་ལྟུང་བ་ངོས་གཟུང་། དེ་
ལས་སེམས་སྲུང་ཚུལ་གཉིས། དང་བོ་ལ་བཞི་ལས། གཞིའི་ཡན་ ་
ལག་ལ་གང་དབྱུང་བའི་དངོས་པོ་ནི་རང་གི་ཁུ་བ་ཡིན་པ། དང་བོའི་



130
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གནས་ནས་མ་འཕོས་པའོ། །གང་ལས་དབྱུང་བ་ནི་རང་གི་ཡན་ལག་
གི་རྣམ་པ་ལས་སོ། ། གང་གིས་དབྱུང་བ་ནི་སེམས་ཅན་གསོན་
པོའམ་ཤི་བའི་ལུས་སམ་དེའི་དུམ་བུ་ཀེང་རུས་དང་མགོ་དང་རྣ་བ་ལ་
སོགས་པ་རང་རང་གི་ཡན་ལག་གི་རྣམ་པར་གནས་པས་སོ། །བསམ་
པ་ལ་འདུ་ཤེས་འཁྲུལ་མ་འཁྲུལ་འདྲ་ཞིང་ཀུན་སློང་ནི་བདེ་བ་མྱོང་
བའི་ཕྱིར་རམ། ས་བོན་དང་སྨན་ལ་སོགས་པའི་ཕྱིར་ཡང་རུང་སྟེ་
འབྱིན་པར་འདོད་པ་རྒྱུན་མ་ཆད་པའོ། །སྦྱོར་བ་ནི་རེག་ཅིང་རྩོལ་
བའོ། ། མཐར་ཐུག་ནི་སྦྱོར་བ་དེའི་རྐྱེན་གྱིས་དང་བོའི་གནས་
ནས་འཕོས་པའོ། ། ལྟུང་བ་སྐྱེད་པའི་གོ་རིམ་ནི་ཀུན་སློང་སྐྱེས་
ནས་ལུས་ངག་ཏུ་མ་ཐོན་པའི་བར་བསྡམ་བྱ་ཡིན་པ་སོགས་དམིགས་
བསལ་དངོས་སུ་བཤད་པ་མ་གཏོགས་པ་ལྷག་མའི་སྐབས་ཀུན་ལ་སྔར་
བཞིན་ཤེས་པར་བྱའོ། །གང་དབྱུང་བའི་གཞིའི་ཡན་ལག་མ་ཚང་བ་
སྦུབས་སུ་འོངས་པ་དང་། གཞན་གྱི་ཁུ་བ་འབྱིན་པ་དང་། གང་
ལས་དབྱུང་བའི་གཞིའི་ཡན་ལག་མ་ཚང་བ་ཡན་ལག་གི་རྣམ་པ་ལས་
གཞན་པའི་ལུས་ལ་རེག་སྟེ་འབྱིན་པ་དང༌། གང་གིས་དབྱུང་བའི་
གཞི་མ་ཚང་བ་ཆུའི་རྒྱུན་ལས་བཟློག་ཕྱོགས་དང་རླུང་གི་རྫི་ཕྱོགས་མ་
ཡིན་པར་གཏད་དེ་འབྱིན་པ་དང༌། སེམས་ ཅན་དུ་བགྲང་བ་མ་
ཡིན་པ་སྟན་དང་ཁྲི་ལ་སོགས་པ་དང༌། སེམས་ཅན་དུ་བགྲང་བ་
ཡིན་ཡང་ཡན་ལག་གི་རྣམ་པར་གནས་པ་མ་ཡིན་པ་ཤའི་དུམ་བུ་ལ་
སོགས་པས་རེག་སྟེ་འབྱིན་པ་དང༌། ཀུན་སློང་གི་ཡན་ལག་མ་ཚང་
.



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 131
བ་ཆགས་སེམས་ཀྱིས་གཞལ་བའི་ཆེད་དུ་ཡན་ལག་གི་རྣམ་པ་ལ་རེག་
པ་དང་། ཉེད་པ་དང་། འཚིར་བ་དང༌། ལས་སུ་རུང་བ་ལ་
ནོམ་པ་དང་། ཡན་ལག་གི་རྣམ་པའི་བུ་ག་འཚིར་བ་དང་། སྦྱོར་བའི་
ཡན་ལག་མ་ཚང་བ་གར་བྱེད་པ་དང༌། ནམ་མཁའ་ལ་རྐེད་པ་སྐྱོད་
པ་དང་། སྐྱེས་པ་དང་བུད་མེད་སྤྲོད་པའི་སྦྱོར་བའི་བདེ་བ་དང་། ཁུ་བ་
འབྱུང་བའི་བདེ་བ་དང་། གདུང་བ་དང་བྲལ་བའི་བདེ་བ་རྣམས་ཡིད་
ལ་བྱས་ཏེ་འབྱིན་པ་དང་། དབྱུང་འདོད་མེད་པར་རྨི་ལམ་སོགས་སུ་ཁུ་
བ་དབྱུང་བའི་རོ་མྱང་བ་དང༌། སྨན་ཟོས་ནས་འབྱིན་པ་དང་།
དབྱུང་བའི་ཕྱིར་འགྲོ་བའི་ལམ་དུ་ཁུ་བ་ཕྱུང་བ་དང་། ཚུལ་བཞིན་
མ་ཡིན་པ་ཡིད་ལ་བྱེད་པ་ཙམ་དང་། རྩོལ་བ་མེད་པར་ཡན་ལག་གི་
རྣམ་པ་ལ་རེག་པ་རྣམས་ཀྱིས་ཁུ་བ་འབྱིན་ན་སྦོམ་པོའོ། ། མཐར་
ཐུག་གི་ཡན་ལག་མ་ཚང་བ་འབྱིན་པར་བརྩམས་པ་ཙམ་ན་སྦྱོར་བ་
གཏོང་བ་དང་། དང་བོའི་གནས་ནས་འཕོ་བར་འགྱུར་བའི་གནས་
སྐབས་སུ་དབྱུང་བའི་བྱ་བ་བཏང་ན་སྦོམ་པོའོ། །ཆགས་སེམས་ཀྱིས་
ཆུའི་རྒྱུན་དང་རླུང་གི་རྫི་ཕྱོགས་སུ་གཏོད་པ་དང་། ཆགས་སེམས་
ཀྱིས་དེ་ལ་བལྟ་བ་དང་། ཡན་ལག་གི་རྣམ་པ་ལས་སུ་རུང་བ་ལ་
སེམས་ཅན་དུ་བགྲང་བ་མ་ཡིན་པས་རེག་པ་དང་། གཞན་གྱི་ཡན་
ལག་གི་རྣམ་པའི་བུ་ག་འཚིར་བ་དང༌། རེག་པ་མེད་པར་ཡན་ལག་
གི་རྣམ་པ་འགུལ་བ་ཙམ་གྱིས་འབྱིན་པ་རྣམས་ལ་ཉེས་བྱས་སོ། །དེ་
ལས་སེམས་སྲུང་ཚུལ་ནི། རང་ངམ་གཞན་གྱི་ས་བོན་ལ་དམིགས་



132
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནས་དབྱུང་འདོད་དང་། ཆགས་སེམས་ཀྱིས་ཡན་ལག་གི་རྣམ་པ་ལ་
རེག་པ་དང་བལྟ་བར་འདོད་པ་དང་། དབྱུང་འདོད་མེད་པ་ལས་
བྱུང་བའི་རོ་མྱང་འདོད་འགོག་པའོ། །
གཞན་གྱི་རེག་བྱ་ལ་ཆགས་པ་རེག་པའི་དགེ་འདུན་ལྷག་མ་ལ་
ལྟུང་བ་ངོས་གཟུང་བ། དེ་ལས་སེམས་སྲུང་ཚུལ་གཉིས། དང་བོ་
ལ་ལྟུང་བ་རྣམ་གཞག་དང༌། བསླབ་བྱའི་ཉེས་བྱས་གཉིས། དང་
བོ་ལ་བཞི་ལས། གཞིའི་ཡན་ལག་ལ་གང་ལ་རེག་པའི་ཡུལ་ནི་བུད་
མེད་ཀྱི་མཚན་དོན་བྱེད་ནུས་པ་དང་ལྡན་པ། ལུས་བསྟེན་དུ་རུང་
བ།མ་ཉམས་པ། ལུས་དངོས་སམ་སྐྲའམ་དེ་དང་འབྲེལ་བའི་གོས་ལ་
སོགས་པ་ཡིན་པ། མི་ཡིན་པ། ཤེས་པ་རང་བཞིན་དུ་གནས་པ།
ལུས་ཐ་མལ་དུ་གནས་པ། རྨའི་སྒོ་གསུམ་ལས་གཞན་ཡིན་པ་རྣམས་
སོ། །རེག་བྱེད་ནི་ཡན་ལག་གི་རྣམ་པ་ལས་གཞན་པའི་རང་གི་ལུས་
དངོས་མ་ཉམས་པའོ། །བསམ་པ་ལ་གཉིས་ལས་འདུ་ཤེས་ནི་སྤྱི་དང་
བྱེ་བྲག་ལ་མ་འཁྲུལ་བའོ། །ཀུན་སློང་ནི་རེག་པའི་བདེ་བ་མྱོང་བར་
འདོད་པའི་འདུན་པ་འདོད་ཆགས་དང་ལྡན་པའོ། །སྦྱོར་བ་ནི་རང་
གིས་ནོམ་པ་དང་ཉུག་པ་སོགས་ཀྱིས་རེག་པའམ་གཞན་ཀྱིས་རེག་པ་
དང་དུ་ལེན་པའོ། །མཐར་ཐུག་ནི་རེག་པའི་བདེ་བ་ཉམས་སུ་མྱོང་
བའོ། །ཡན་ལག་དེ་དག་ལས་གཞིའི་ཡན་ལག་མ་ཚང་བ་བསྟེན་དུ་མི་
རུང་བའི་བུད་མེད་དང་། སྐྱེས་པ་དང་། མཚན་གང་ཡང་མེད་
པའི་མ་ནིང་ཕོ་མོ་དང་། སྤྲུལ་བ་མོ་རྣམས་ལ་རེག་པ་དང་། བུད་
---



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 133
མེད་ཀྱི་ལུས་ལ་གོས་ཀྱིས་བར་དུ་བཅད་དེ་རེག་པ་དང་། ཟས་དང་
ས་ལ་སོགས་པ་མོའི་དབང་བོར་འཛུད་པ་དང་། ཀུན་སློང་གི་ཡན་
ལག་མ་ཚང་བ་འཇམ་པ་དང་དྲོ་བ་དང་སྙི་བའི་བསམ་པས་རེག་པ་
རྣམས་ལ་སྦོམ་པོའོ། །རྐང་བ་ལ་སོགས་པས་བུད་མེད་ལ་འཕུལ་བ་
དང༌། བུད་མེད་ཀྱང་དེའི་སྟན་འཕུལ་བ་དང༌། བུད་མེད་འགྱེལ་
བ་ལྡང་ནུས་བཞིན་དུ་སློང་བ་རྣམས་ལ་ཉེས་བྱས་སོ། །གཉིས་པ་་
བསླབ་བྱའི་ཉེས་བྱས་ནི། ཆགས་སེམས་མེད་ཀྱང་དགེ་སློང་མ་དང་
བུད་མེད་ལ་རེག་པ་དང་། ཆུ་ལ་སོགས་པར་ཉམ་ཐག་པ་བསྒྲལ་
བའི་ཕྱིར་མ་རེག་པ་དང་། རེག་དགོས་པའི་ཚེ་ཡང་མ་ལ་སོགས་
པའི་ འདུ་ ཤེས་ ཀྱིས་ ལག་ པའམ་ སྐྲ་ སོགས་ ལས་ མ་ རེག་ པ་ དང༌།།
དྲན་པ་རྙེད་པའི་ཐབས་ལམ་འབད་པ་དང༌། དེ་མ་བསྲུངས་པ་
དང༌། ཟས་ལ་འགྲོ་བ་ལ་སོགས་པའི་ཚེ་གཞན་ལ་མ་བཅོལ་བ་དང་།
སྲོག་འཚོ་མི་འཚོ་མ་བརྟགས་པ་རྣམས་སོ། །སེམས་སྲུང་ཚུལ་ལ་ལྟུང་
བ་རྣམ་གཞག་ལས་སེམས་སྲུང་ཚུལ་ནི། མཚན་མི་མཐུན་གྱི་ལུས་
དངོས་སམ་དེ་དང་འབྲེལ་བའམ་དེའི་སྟན་སོགས་ལ་དགོས་པ་མེད་
པར་རེག་འདོད་དང༌། མཚན་མཐུན་གྱི་ལུས་དངོས་སམ་དེ་དང་
འབྲེལ་བའམ་དེའི་སྟན་སོགས་ལ་ཆགས་སེམས་ཀྱིས་རེག་འདོད་་་་
འགོག་པའོ། །
གཉིས་པ་སྨྲ་བའི་བདེ་བ་ལ་ཆགས་པའི་ལྷག་མ་ལ་ལྟུང་བ་ངོས་
གཟུང་བ་དང༌། དེ་ལས་སེམས་སྲུང་ཚུལ་གཉིས། དང་བོ་ལ་་་



134 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཉིས་ལས་འཁྲིག་ཚིག་སྨྲ་བའི་ལྷག་མ་ལ་བཞི་ལས། གཞིའི་ཡན་
ལག་ལ་གང་ལ་བརྗོད་པའི་ཡུལ་ནི་མི་ཡིན་སྨྲ་ཤེས་ལེགས་སྨྲས་ཉེས་
སྨྲས་ཀྱི་དོན་གོ། བསམ་པ་རང་བཞིན་དུ་གནས་པ་སྟེ་ཐ་སྙད་བཞི་ལྡན་
དང༌། བུད་མེད་ཀྱི་མཚན་དོན་བྱེད་ནུས་པ་དང་། ལུས་ཐ་མལ་
དུ་གནས་པ། བསྟེན་དུ་རུང་བ། རྫུ་འཕྲུལ་ཅན་མ་ཡིན་པའོ། །
གང་བརྗོད་པའི་དངོས་པོ་ནི། ཡུལ་དུས་དེར་འཁྲིག་པར་གསལ་
བོར་གྲགས་པའོ། །བསམ་པ་ལ་འདུ་ཤེས་སྤྱི་དང་བྱེ་བྲག་ལ་མ་འཁྲུལ་
བའོ། །ཀུན་སློང་ནི་འཁྲིག་པ་སྨྲས་པའི་བདེ་བ་མྱོང་བར་འདོད་པའི་
འདུན་པ་འདོད་ཆགས་དང་ལྡན་པས་སྨྲ་འདོད་རྒྱུན་མ་ཆད་པའོ། །
སྦྱོར་བ་ནི་མི་ཆོས་བླ་མའི་སྐབས་སུ་བཤད་པའི་ངག་མཚན་ཉིད་ལྔ་
ལྡན་གྱིས་སྨྲ་བར་རྩོམ་པའོ། །མཐར་ཐུག་ནི་ཡུལ་གྱིས་དོན་གོ་བའོ། །
དེ་དག་ལས་གཞིའི་ཡན་ལག་མ་ཚང་བ་བུད་མེད་རྫུ་འཕྲུལ་ཅན་ལ་
སྨྲས་པ་དང་། སྐྱེས་པ་ལ་སྨྲས་པ་དང༌། ལེགས་སྨྲས་ཉེས་སྨྲས་ཀྱི་
དོན་མི་གོ་བ་ལ་སྨྲས་པ་དང་། འཁྲིག་པ་དང་འབྲེལ་བའི་དོན་ཁྱོད་
ཀྱི་རྨའི་སྒོ་ལེགས་པར་དོད་དོ་ཞེས་སོགས་དང༌། ཚུར་ཤོག་དེ་དང་
དེ་བྱའོ་ཞེས་སོགས་དང༌། ཁོ་བོ་ནི་ཁྱོད་ལ་དགའ་བ་དང་ཡིད་དུ་
འོང་ངོ་ཞེས་ སོགས་དང༌། ཁོ་བོ་དང་ལྷན་ཅིག་ཉོལ་ཅིག་ཅེས་་་་
སོགས་བརྗོད་པ་དང༌། ཀུན་སློང་གི་ཡན་ལག་མ་ཚང་བ་ཆགས་
སེམས་མེད་པར་གོམས་པའི་དབང་གིས་གནས་ངན་ལེན་བརྗོད་པ་
རྣམས་ལ་སྦོམ་པོའོ། ། གཉིས་པ་བསྙེན་བཀུར་བསྔགས་པའི་ལྷག་མ་



---
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 135
ལ་བཞི་ལས། གཞིའི་ཡན་ལག་ལ་གང་བརྗོད་པའི་དངོས་པོ་ནི་
འཁྲིག་པའི་བསྙེན་བཀུར་དང༌། ཀུན་སློང་ནི་འཁྲིག་པས་བསྙེན་
བཀུར་བསྔགས་པ་སྨྲས་པའི་བདེ་བ་མྱོང་འདོད་ཀྱི་ཡིད་ཀུན་ཏུ་འདོད་
ཆགས་དང་ལྡན་པའོ། །སྦྱོར་བ་ནི་བདག་ལྟ་བུའི་དགེ་སློང་ལ་འཁྲིག་
པས་བསྙེན་བཀུར་བྱས་ན་བསྙེན་བཀུར་རྣམས་ཀྱི་མཆོག་གོ་ཞེས་་་་
སོགས་ངག་མཚན་ཉིད་ལྔ་ལྡན་གྱིས་སྨྲས་པ་འམ་གཞན་གྱིས་དེ་ལྟར་
སྨྲས་པ་ན་ངག་གིས་དང་དུ་ལེན་པར་རྩོམ་པ་ སྟེ་ཡན་ལག་ལྷག་མ་
རྣམས་སྔར་དང་འདྲའོ། །ཡན་ལག་དེ་དག་ལས་གཞིའི་ཡན་ལག་མ་
ཚང་བ་སྐྱེས་པ་ལ་སྨྲས་པ་དང༌། ལེགས་སྨྲས་ཉེས་སྨྲས་ཀྱི་དོན་མི་གོ་
བ་ལ་སྨྲས་པ་དང་། བདག་ཉིད་དང་འཁྲིག་པ་གང་རུང་གཅིག་
དང་སྦྱར་ཏེ་སྨྲ་ན་སྦོམ་པོ་དང་། གཉིས་ཀ་དང་མ་སྦྱར་བར་འཁྲིག་
པ་ལ་བསམས་ཏེ་དགེ་སློང་རྣམས་ལ་བསྙེན་བཀུར་བྱས་ན་ཞེས་སོགས་
སྨྲ་བ་ནི་ཉེས་བྱས་སོ། ། གཉིས་པ་སེམས་སྲུང་ཚུལ་ནི་འཁྲིག་ཚིག་
དང་འཁྲིག་ པས་ བསྙེན་བཀུར་བསྔགས་ པ་སྨྲ་ བར་ འདོད་ པའམ།
གཞན་གྱིས་སྨྲས་པ་དང་དུ་ལེན་འདོད་འགོག་པའོ། །
གཉིས་པ་གཞན་འདོད་པ་བསྟེན་དུ་འཇུག་པ་སྨྱན་བྱེད་པའི་
ལྷག་མ་ལ་བཞི་ལས། །གཞིའི་ཡན་ལག་ལ་གང་སྤྲད་པར་བྱ་བ་ནི་མི་
ཡིན་སྨྲ་ཤེས་དོན་གོ་བ་བསམ་པ་རང་བཞིན་དུ་གནས་པ། བསྟེན་
དུ་རུང་བ། སྐྱེས་པ་དང་བུད་མེད་ཀྱི་མཚན་དོན་བྱེད་ནུས་པ་དང་
ལྡན་པ། རང་ལས་རྒྱུད་ཐ་དད་ཅིང་སྤྱད་བྱ་ཡང་རྒྱུད་ཐ་དད་པ།



136 ་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཕ་མ་སོགས་ཀྱིས་འདི་ཁྱོད་ཀྱི་ཆུང་མ་གྱིས་ཤིག་ཅེས་ཆུ་ཚིགས་ཀྱིས་
བྱིན་པ་དང་། ཕ་མ་སོགས་ལ་རིན་བཅལ་ཏེ་འདི་བདག་གི་ཆུང་མ་
བྱའོ་ཞེས་བསྲུངས་པ་རིན་ཆས་ཉོས་པ་དང་། གཞན་ལས་ཕྲོགས་ཏེ་
འདི་བདག་གི་ཆུང་མ་བྱའོ་ཞེས་བསྲུངས་པ་བཙན་ཕྱོགས་སུ་ཐོབ་པ་
སྟེ་ཆུང་མ་བཟང་བོ་གསུམ་དང་། བུད་མེད་ཀྱིས་ཡིད་གཅུགས་པའི་
སྒོ་ནས་སྐྱེས་པ་ལ་བདག་གི་ཁྱིམ་ཐབ་མཛོད་ཅིག་ཅེས་པ་དང་དུ་་
བླངས་ཏེ་བསྲུངས་པ་དང་སེམས་འདུས་པ་དང་། བུད་མེད་ཀྱིས་
སྐྱེས་པ་ལ་བདག་གི་གོས་ཟས་སྩོལ་ཅིག་དང་བདག་གིས་ཁྱེད་ཀྱི་ཆུང་
མ་བྱའོ། ། ཞེས་སྨྲས་པ་དང་དུ་བླངས་ཏེ་བསྲུངས་པ་གོས་ཟས་ཀྱིས་
འཚོས་པ་དང་། བུད་མེད་ཀྱིས་སྐྱེས་པ་ལ་བདག་ཅག་གཉིས་ཀྱི་
ནོར་གཅིག་ཏུ་བསྡུས་ཏེ་མཉམ་དུ་འཚོ་བར་བྱའོ་ཞེས་པ་དང་དུ་
བླངས་ཏེ་བསྲུངས་པ་ཁ་དུམ་པ་དང༌། སྐྱེས་པས་བུད་མེད་འདི་
དང་དགའ་མགུར་སྤྱད་པར་བྱའོ་སྙམ་ནས་གླགས་ཤིང་ཡུད་ཙམ་པར་
གྱུར་ཏེ་བསྲུངས་པ་ཐང་འགའ་ཕྲད་པ་སྟེ་ཆུང་མ་ངན་མ་བཞི་དང་།
ཆུང་མ་མ་ཡིན་ཡང་གླ་རྔོན་མེད་པར་ལན་བཞི་ཡན་ཆད་ཞུགས་པ་
གང་རུང་གི་སྒོ་ནས་མཐུན་པ་མ་ཐོབ་པའམ་སྔར་མཐུན་པ་ཐོབ་ཀྱང་
ཉམས་པ་སྟེ། དེ་ཡང་ཆུང་མ་ངན་མ་བཞི་དང་ལན་གྲངས་ཀྱིས་མཐུན་
པ་ ནི་ འཐབ་ པ་ ཙམ་ དང་ ཕྲ་ མ་ སོགས་ གང་ རུང་ གིས་ ཉམས་ ལ།
ཆུང་མ་དམ་པ་གསུམ་ནི་ཆུང་མ་མིན་པར་བསྒྲགས་པ་དང་དྲིལ་་་་
བསྒྲགས་ པའི་ འཐབ་ མོ་ གང༌ རུང་ གིས་ མཐུན་ པ་ ཉམས་ སོ། །
༨



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 137
འཕྲིན་བྱ་བའི་ཡུལ་ནི་སྤྱད་བྱེད་གཉིས་སམ་དེ་གཉིས་ཀྱི་བདག་པོ་ཕ་
མ་ལ་ སོགས་པ་དེ་གཉིས་ལ་དབང་བྱེད་ཅིང་ཐ་སྙད་ལྔ་དང་ལྡན་
པའོ། ། སྦྱོར་བ་ནི་དང་བོར་སྐྱེས་པ་ལྟ་བུ་ལས་འཕྲིན་ནོད་པ་དང༌།
དེ་བུད་མེད་ལྟ་བུ་ལ་སྐྱེལ་བ་དང༌། དེའི་འཕྲིན་ལན་ཕྱིར་སྐྱེལ་བ་
རྣམས་རང་ངམ་རང་གིས་མངགས་པ་འམ་སྤྲིང་ཡིག་ལ་སོགས་པས་
བྱེད་པར་རྩོམ་པའོ། །འཕྲིན་ལན་སྐྱེལ་བ་ནི་རང་གིས་བརྡ་ལ་སོགས་
པས་གོ་བར་བྱས་པའམ་རང་ལ་མ་ལྟོས་པར་གཞན་ལ་ཐོས་པས་ཀྱང་
འགྲུབ་བོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ནི་སྤྲད་
པའི་དོན་དུ་མཐུན་པ་སྒྲུབ་འདོད་རྒྱུན་མ་ཆད་པའོ། ། མཐར་ཐུག་
དེའི་དབང་གིས་ལམ་དང་ཡན་ལག་ཕྲད་པའོ། །ལྟུང་བ་སྐྱེད་པའི་གོ་
རིམ་ནི་སྦྱོར་བའི་སྦྱོར་བའི་བར་གོང་དང་འདྲ་ལ། སྦྱོར་བ་ལ་་་
. འཕྲིན་གསུམ་པོ་རེ་རེ་ལ་ལྟོས་པའི་སྦོམ་པོ་ཐ་དད་པ་གསུམ་འབྱུང་
ངོ༌། ། མཐར་ཐུག་ལ་སྤྲད་བྱ་ཟུང་གཅིག་དགེ་སློང་དུ་མས་སྤྲོད་པ་
ལ་དགེ་སློང་རེ་རེ་ལ་ལྷག་མར་འགྱུར་ལ། སྤྲད་བྱ་དུ་མ་དགེ་སློང་
གཅིག་གིས་སྤྲད་བྱ་ཟུང་དེ་སྙེད་ལ་ལྟོས་པའི་ལྷག་མར་འགྱུར་རོ། །དེ་
དག་ལས་གཞིའི་ཡན་ལག་མ་ཚང་བ་ཆུང་མ་དམ་པ་གསུམ་རྡེའུ་་་
གསུམ་གཏོར་བ་དང་ཆོ་ག་བཏང་བ་གང་རུང་གིས་འཐབ་མོ་བྱས་པ་
དང་། མངལ་ དུ་ མ་ ཞུགས་ པ་ དང་། ཞུགས་ པ་ ཙམ་ དང་།
བརྟུལ་ཞུགས་ལ་གནས་པས་འཁྲིག་པ་མི་བསྟེན་པར་ངེས་པ་དང་།
མོའི་དབང་བོ་མེད་པས་བསྟེན་མི་རུང་དང༌། རིན་གྱིས་ཉོས་ཟིན་
，



138 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པ་དང་། མཐུན་པ་ ཐོབ་ཟིན་པ་དང་། སྔར་ཆུང་མར་བྱིན་པ་
ལས་ཕྱིས་མི་སྟེར་བ་སྤྲད་པ་དང་། རང་གི་ཆེད་དུ་སྨྱན་བྱེད་པ་དང་།
ཀུན་ སློང་ གི་ ཡན་ ལག་ མ་ ཚང་ བ་ དགེ་ འདུན་ གྱི་ ཆོས་ སྟོན་ དང་།
ཁྱིམ་དང་ནོར་གྱི་བདག་པོ་ལ་སོགས་པའི་ཕྱིར་དུ་འཕྲིན་བྱས་ཏེ་བོས་
པའི་དབང་གིས་ཕྲད་པ་དང་། སྦྱོར་བའི་ཡན་ལག་མ་ཚང་བ་་་
འཁྲིག་པ་སྤྱད་པའི་ཕྱིར་དུས་བྱས་ པ་ སྟོན་པ་དང་། འཐབ་ཀྲོལ་
གྱིས་བུད་མེད་འཕྲོག་པའི་འཕྲིན་བྱེད་པ་དང་། ཆུང་མའམ་བུད་
མེད་ཆེ་གེ་མོ་ཉོས་ཤིག་ཅེས་ཟེར་བ་རྣམས་ལ་སྦོམ་པོའོ། ། སྤྲད་བྱ་
དང་དེ་གཉིས་ཀྱི་བདག་པོ་ལས་གཞན་ལ་འཕྲིན་ནོད་པ་དང་སྐྱེལ་བ་
སོགས་བྱེད་པ་དང་། ཆུང་མ་དམ་པ་གསུམ་ཚིག་རྩུབ་པོ་སྨྲ་བ་་་
སོགས་ཀྱིས་འཐབ་མོ་བྱས་པའི་གནས་སྐབས་དང༌། འཐབ་མོ་བྱས་
མ་ཐག་དང་། དུམ་པ་བཅད་པའི་འཐབ་མོ་བྱས་པ་སྤྲོད་པ་དང༌།
ཅིའི་ཕྱིར་ཁྱེའུ་འདི་དང་བུ་མོ་འདི་མི་སྤྲད་ཅེས་སོགས་ཟེར་བ་དང་།
མིང་མ་སྨོས་པར་བུད་མེད་ཉོས་ཤིག་ཅེས་ཟེར་བ་ཙམ་དང་། སྐྱེས་
པ་དང་བུད་མེད་བརྡ་བྱས་པ་དྲིས་པ་ན་རྙེད་མོད་ཅེས་ཟེར་བ་རྣམས་
ཉེས་བྱས་སོ། ། དེ་ལས་སེམས་སྲུང་ཚུལ་ནི་མི་ཚངས་སྤྱོད་སྲུང་
ཚུལ་དུ་འདུས་སོ། །
གཉིས་པ་ཕྱི་ལོངས་སྤྱོད་ལ་ཆགས་པའི་ལྷག་མ་ལ་ལྟུང་བ་ངོས་
གཟུང༌། དེ་ལས་སེམས་སྲུང་ཚུལ་གཉིས། །དང་བོ་ལ་ལྟུང་བ་རྣམ་
གཞག་དང་། བསླབ་བྱའི་ཉེས་བྱས་གཉིས། དང་བོ་ལ་ཁང་བ་



ས
བ
ས
.
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 139
དང་ཁང་ཆེན་གཉིས་ལས་ཁང་བའི་ལྷག་མ་ལ་བཞི་ལས། གཞིའི་
ཡན་ལག་ལ་གང་དུ་བརྩིག་པའི་གནས་ནི་རང་ངམ་བསྐོས་པས་ངག་
མཚན་ཉིད་ལྔ་ལྡན་གྱིས་གཞན་ལས་བཙལ་བ་དང་། གྲོག་སྤུར་་
སོགས་ལ་གནོད་པའི་གཞི་མི་རུང་བ་དང་། གཞན་དང་རྩོད་པ་
དང་བཅས་པའི་གནས་དང་། རྩིག་པའི་ཕྱི་རོལ་འདོམ་གང་ཚུན་
ཆད་དུ་ཆུ་ཀླུང་ངམ་ངམ་གྲོག་གམ། ཁྲོན་པ་སོགས་ཡོད་པས་བརྩམ་
དུ་མི་རུང་བ་སྟེ་དེ་གསུམ་ཚང་བའི་གཞི་མ་དག་པ་དགེ་འདུན་ལ་མ་
བསྟན་པའོ། ། གང་གིས་བརྩིག་པའི་ཡོ་བྱད་ནི་རང་ངམ་རང་
གིས་འཚོལ་བར་རྗེས་སུ་གནང་བའི་གང་ཟག་གིས་གཞན་ལ་བསླངས་
པའོ། ། གང་ བརྩིག་ པའི་ གནས་ ནི་ གནས་ཀྱི་ངོ༌ བོར་ གྲུབ་ པ།
སྤྱོད་ལམ་བཞི་ཤོང་བ། ནང་གི་སྲིད་དུ་ཁྲུ་བཅོ་བརྒྱད་ཞེང་དུ་ཁྲུ་
ཕྱེད་དང་བཅུ་གཅིག་ལས་ཁྲུ་ཕྱེད་ཡན་ཆད་ཀྱིས་ལྷག་པ། སྔར་ཚད་
ལ་གནོད་པའི་བཟོའི་རྩོམ་པ་མ་བྱས་པའོ། ། བསམ་པ་ལ་འདུ་
ཤེས་མ་འཁྲུལ་ཞིང་ཀུན་སློང་ནི་དཀོན་མཆོག་གི་དོན་མ་ཡིན་ཞིང་
བདག་པོ་གཅིག་གི་དོན་དུ་རྩིག་འདོད་རྒྱུན་མ་ཆད་པའོ། ། སྦྱོར་
བ་ནི་རང་དགའ་འམ་གཞན་གྱིས་བསྐོས་པ་གང་རུང་གིས་རང་གིས་
རྩིག་པའམ་གཞན་ རྩིག་ཏུ་འཇུག་པར་རྩོམ་པའོ། ། བསྐོས་ པ་དེས་
བརྩིག་པའི་གནས་ལ་སོགས་པ་ཇི་སྐད་བསྒོ་བ་བཞིན་མི་བྱེད་པ་ལ་
ལུས་ངག་གིས་དང་དུ་ལེན་པ་དེས་ཀྱང་ལྷག་མར་འགྱུར་རོ། །མཐར་
ཐུག་དེའི་རྐྱེན་གྱིས་ཐོག་བཀབ་ ཅིང་བསྐོར་བ་ ཡོངས་སུ་རྫོགས་་་་་



140
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའོ། །དེ་དག་ལས་གཞིའི་ཡན་ལག་མ་ཚང་བ་གང་ཟག་གཉིས་སམ་
གསུམ་གྱི་དོན་དུ་རྩིག་པ་དང་། གཞན་དབང་བའི་སར་དེ་ཉིད་ཀྱི་
དོན་དུ་དེ་ལ་མ་དྲིས་པར་རྩིག་པ་དང༌། གཞན་གྱིས་ཁང་བ་བྱས་
པའི་འཕྲོ་ཟིན་པར་བྱེད་པ་དང་། ཡོ་བྱད་མ་བཙལ་བར་རྩིག་པ་
དང༌། གཞི་ མ་ དག་ པ་ གསུམ་ གའམ་ གང་རུང་ མ་ཚང་བ་དང་།
དགེ་འདུན་ལས་གནང་བ་མ་ཐོབ་པར་རྩིག་པ་དང་། མཐར་ཐུག་
གི་ཡན་ལག་མ་ཚང་བ་ཐོག་མེད་པའི་གནས་རྩིག་པ་རྣམས་ལ་དཀོན་
མཆོག་དང་བདག་པོ་བཞིར་ལོངས་ཀྱི་དོན་མ་ཡིན་ཞིང་བཙལ་བ་དང་
ཚད་ལྷག་པ་ གཉིས་ཀའམ་གང་རུང་ཚང་ན་སྦོམ་པོ་དང་། ཡན་
ལག་གཞན་ཐམས་ཅད་མེད་ཀྱང་བཙལ་བ་དང་ཚད་ལྷག་གང་རུང་
གཅིག་ཚང་བ་ལ་ཡང་སྦོམ་པོའོ། །བཙལ་བ་དང་ཚད་ལྷག་གང་ཡང་
མེད་ན་ཡན་ལག་གཞན་ཐམས་ཅད་ཚང་ཡང་ཉེས་བྱས་སོ། །
གཉིས་པ་ཁང་ཆེན་གྱི་ལྷག་མ་ལ་བཞི་ལས། གཞིའི་ཡན་ལག་
ལ་གང་དུ་བརྩིག་པའི་གཞི་ནི་གཞི་མ་དག་པ་གསུམ་དང་ལྡན་པའོ། །
གང་བརྩིག་པའི་གནས་ནི་ཚད་ལྷག་མ་གཏོགས་པ་ཁང་བ་དང་་་་
འདྲའོ། །བསམ་པ་ལ་འདུ་ཤེས་མ་འཁྲུལ་ཞིང་། ཀུན་སློང་་་་་
དཀོན་མཆོག་དང་བདག་པོ་བཞིར་ལོངས་ཀྱི་དོན་དུ་བྱེད་འདོད་རྒྱུན་
མ་ཆད་པའོ། །སྦྱོར་བ་དང་མཐར་ཐུག་ཁང་བའི་སྐབས་བཞིན་ནོ། །
དེ་དག་ལས་གཞིའི་ཡན་ལག་མ་ཚང་བ་དཀོན་མཆོག་དང་བདག་པོ་
བཞིར་ལོངས་གང་རུང་གི་དོན་དུ་གཞན་གྱིས་གཙུག་ལག་ཁང་བྱས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 141
པའི་འཕྲོ་ཟིན་པར་བྱེད་པ་དང་། ཀུན་སློང་གི་ཡན་ལག་མ་ཚང་བ་
དཀོན་མཆོག་དང་བདག་པོ་གཉིས་སམ་གསུམ་གྱི་དོན་དུ་རྩིག་པ་
དང་། དཀོན་མཆོག་གི་དོན་མ་ཡིན་པར་བདག་པོ་བཞིར་ལོངས་ཀྱི་
དོན་དུ་བདག་པོ་དེ་ཉིད་དབང་བའི་སར་དེ་ལ་མ་དྲིས་པར་རྩིག་པ་
དང་། མཐར་ཐུག་གི་ཡན་ལག་མ་ཚང་བ་དཀོན་མཆོག་དང་བདག་
པོ་བཞིར་ལོངས་གཉིས་ཀའམ་གང་རུང་གི་དོན་དུ་ཐོག་མེད་པའི་
གནས་རྩིག་པ་རྣམས་ལ་གཞི་མ་དག་པ་གསུམ་གའམ་གང་རུང་ཚང་
ན་སྦོམ་པོར་འགྱུར་ལ་གཞི་མ་དག་པ་གསུམ་གང་ཡང་མ་ཚང་ན་ཡན་
ལག་གཞན་ཐམས་ ཅད་ཚང་ཡང་ཉེས་བྱས་སོ། ། གཉིས་པ་བསླབ་
བྱའི་ཉེས་བྱས་ནི། གཞི་དག་པར་ཁང་བ་དང་ཁང་ཆེན་གྱི་གནང་
བ་གསོལ་བའི་འོག་ཏུ་སྒྲུབ་པར་ནུས་བཞིན་དུ་མི་བྱེད་པའོ། །གཉིས་
པ་དེ་ལས་སེམས་སྲུང་ཚུལ་ནི། ས་གཞི་དང་ཡོ་བྱད་བཙལ་བ་དང༌།
གཞི་ མ་ དག་ པ་ དང་། དག་ ཀྱང་ གནང་ བ་ མ་ ཐོབ་ པ་ དང་།
གནང་བ་ཐོབ་ཀྱང་ཚད་ལས་ལྷག་པ་བྱེད་འདོད་དང་། གནང་བ་
ཐོབ་པའི་འོག་ཏུ་མི་བྱེད་པོ་རྣམས་འགོག་པའོ། །
གཉིས་པ་གནོད་པས་ཀུན་ནས་བསླང་བའི་ལྷག་མ་ལ་དངོས་
གཞི་དང་ན་སྨད་གཉིས། དང་བོ་ལ་གཞི་མེད་བག་ཙམ་གཉིས།
དང་བོ་ལ་བཞི་ལས་གཞིའི་ཡན་ལག་ལ་གང་ལ་སྐུར་བ་གདབ་པའི་
ཡུལ་ནི་མཚན་དང་ལྟ་བ་མཐུན་པ་ཡིན་ན་བསྙེན་རྫོགས་སྡོམ་་་་
གསོར་རུང་ཡན་ཆད་དང་། མི་མཐུན་པ་ཡིན་ན་རྣམ་པར་དག་པ་



142
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། ་
དང༌། སྨྲ་ཤེས་དོན་གོ་བསམ་པ་རང་བཞིན་དུ་གནས་པ་སྟེ་ཐ་སྙད་
གསུམ་ལྡན་དང་། ལུས་ཐ་མལ་དུ་གནས་པ་དང༌། རང་ལས་རྒྱུད་
ཐ་དད་པའོ། །གང་ལ་གོ་བར་བྱ་བའི་ཡུལ་ནི་སྐུར་བ་གདབ་པ་དེ་
ཉིད་དམ་གཞན་གང་ཡང་རུང་བ་ཐ་སྙད་ལྔ་དང་ལྡན་པ་ལུས་ཐ་མལ་
དུ་གནས་པ་རང་ལས་རྒྱུད་ཐ་དད་པའོ། །གང་གིས་སྐུར་བ་གདབ་
པའི་དངོས་པོ་ནི་ཕམ་པ་ཡིན་ནོ། །བསམ་པ་ལ་འདུ་ཤེས་ནི་ཕམ་པ་
བྱུང་བ་དང་མ་བྱུང་བ་གཉིས་ཀ་དེ་ལྟར་འདུ་ཤེས་པ་ཡོད་མེད་འདྲ་
ཞིང་། ། ཀུན་སློང་ཉམས་པར་འདུན་པས་སྐུར་བ་འདེབས་འདོད་
རྒྱུན་མ་ཆད་པའོ། །སྦྱོར་བ་ནི་ངག་མཚན་ཉིད་ལྔ་ལྡན་གྱིས་དགེ་སློང་
ཆེ་གེ་མོས་མི་ཚངས་པར་སྤྱོད་པའི་ཕམ་པ་བྱས་སོ་ཞེས་སོགས་སྐུར་བ་
གདབ་པའི་མིང་ནས་སྨོས་ཏེ་བྱེད་པ་བོ་དང་བྱ་བ་སྦྱར་ནས་སྐུར་བ་
འདེབས་པར་རྩོམ་པའོ། །མཐར་ཐུག་ནི་སྨྲ་བའི་ཡུལ་གྱིས་དོན་གོ་
བའོ། །
གཉིས་པ་བག་ཙམ་གྱི་ལྷག་མ་ལ་གཞི་དང་བསམ་པ་མཐར་
ཐུག་གི་ཡན་ལག་རྣམས་གོང་དང་འདྲ་ཞིང་སྦྱོར་བ་ནི་དགེ་སློང་འདི་
དང་བུད་མེད་འདི་མཐོང་ངོ་། །མི་ཚངས་པར་སྤྱོད་པ་མཐོང་ངོ༌། །
ཞེས་སོགས་བྱེད་པ་བོ་དང་བྱ་བ་མ་སྦྱར་བར་ངག་མཚན་ཉིད་ལྔ་ལྡན་
གྱིས་སྐུར་བ་འདེབས་པར་རྩོམ་པའོ། །གཞི་མེད་བག་ཙམ་གཉིས་ཀ་
ལ་མཐོང་ཐོས་དོགས་གསུམ་གྱི་གཞི་ཡོད་ཀྱང་གང་གིས་གླེང་བ་དེའི་
གཞི་མེད་བཞིན་དུ་གླེང་བ་དང་། སྔར་མཐོང་ཐོས་དོགས་གསུམ་གྱི་



，
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 143
གཞི་ཡོད་ཀྱང་བརྗེད་ནས་དེ་གསུམ་གྱིས་སྐུར་བ་འདེབས་པ་རྣམས་ལ་
ཡང་ལྷག་མར་འགྱུར་ཏེ་ལུང་ལས་མཐོང་ཐོས་དོགས་པ་གསུམ་མེད་པ་
ལ་འདུ་ཤེས་བསྒྱུར་ཏེ་མཐོང་ཐོས་དོགས་གསུམ་གྱིས་སྐུར་བ་འདེབས་
པ་གསུམ་དང༌། སྔར་མཐོང་ཐོས་དོགས་པ་གསུམ་ཡོད་ཀྱང་བརྗེད་
ནས་མཐོང་ཐོས་དོགས་གསུམ་གྱིས་སྐུར་བ་བཏབ་པ་ གསུམ་དང་།
ཐོས་པ་ལ་ཡིད་ཆེས་ནས་དང་མ་ཆེས་པར་མཐོང་ངོ་ཞེས་པ་གཉིས་
དང་། ཐོས་པ་ལ་དོགས་པ་དང་མི་དོགས་པར་མཐོང་ངོ་ཞེས་པ་
གཉིས་དང་། དོགས་པ་དོགས་པ་ན་མཐོང་ངོ་ཞེས་སྐུར་བ་འདེབས་
པ་སྟེ་མ་དག་པ་ལ་སྐུར་བ་འདེབས་པའི་གཞི་བཅུ་གཅིག་གསུངས་
པའི་ཕྱིར་རོ། །གཉིས་པ་ན་སྨད་ནི། ཟག་བྱེད་ལ་བསམས་ནས་མ་
ནིང་མོ་སྦུབས་མེད་པ་ལ་མི་ཚངས་པར་སྤྱོད་དོ་ཞེས་དགེ་སློང་ལ་སྐུར་
བ་འདེབས་པ་དང༌། མ་ནིང་ཕོ་དང་ལྷན་ཅིག་མི་ཚངས་པར་སྤྱོད་
དོ་ཞེས་དགེ་སློང་མ་ལ་སྐུར་བ་འདེབས་པ་དང༌། སྐུར་བ་གདབ་
བྱའི་མིང་མ་སྨོས་པར་སྐུར་བ་འདེབས་པ་རྣམས་ལ་སྦོམ་པོ་དང་།
དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་དགེ་འདུན་
གྱི་དབྱེན་བྱེད་ པའི་ མཚམས་ མེད་ ཀྱིས་ སྐུར་ བ་ འདེབས་ པ་ དང་།
བདག་གིས་བསམས་ཏེ་སྨྲས་སོ་ཞེས་སོགས་གཞོགས་སྨོས་ཀྱིས་སྐུར་བ་
འདེབས་པ་རྣམས་ལ་ཉེས་བྱས་སོ། །
གསུམ་པ་བསྒོ་བ་ལས་གྱུར་པ་ལ་ལྟུང་བ་ངོས་གཟུང་། དེ་
ལས་སེམས་སྲུང་ཚུལ་གཉིས། དང་བོ་ལ་དངོས་གཞི་དང༌། ན་



144 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྨད་གཉིས། དང་བོ་ལ་བཞིའི་དང་བོ་དགེ་འདུན་དབྱེན་གྱི་ལྷག་མ་
ལ་བཞི་ལས། གཞིའི་ཡན་ལག་ལ་གནས་ནི་མཚམས་ཀྱི་ནང་ཡིན་པ།
དུས་ནི་བསྟན་པ་ལ་སྐྱོན་བྱུང་བ། , ཡུལ་ཁ་སྐོང་དུ་འོས་པ་བརྒྱུད་
ཡན་ཆད་དུ་ཚང་བ། དངོས་པོ་ནི་ཆོས་མ་ཡིན་པའི་ལྟ་བས་འབྱེད་
པའོ། ། རྟེན་ཁ་སྐོང་དུ་འོས་པའོ། ། བསམ་པ་ལ་གཉིས་ལས་
འདུ་ཤེས་མ་འཁྲུལ་ཞིང་ཀུན་སློང་ནི་དབྱེན་ལ་ཞུགས་པ་དགེ་འདུན་
གྱིས་བཟློག་པ་ན་མི་གཏོང་བར་འདོད་པ་རྒྱུན་མ་ཆད་པའོ། །སྦྱོར་བ་
ནི་བཞམས་བསྒོ་བ་དང་ལས་ཆོས་ལྡན་གྱིས་བཟློག་ཀྱང་མི་གཏོང་བར་
རྩོམ་པའོ། །མཐར་ཐུག་ནི་བརྗོད་པ་གསུམ་པའི་མཐའ་ལ་མི་གཏོང་
བའོ། ། གཉིས་ པ་ རྗེས་ སུ་ ཕྱོགས་ པའི་ ལྷག་ མ་ ལ་ བཞི་ ལས།
གཞིའི་ཡན་ལག་ལ་རྟེན་ནི་བསྙེན་རྫོགས་ཀྱི་སྡོམ་པ་དག་པ། འབྱེད་
པ་བོ་ དང་ལྟ་ བ་ དང༌ མཚན་ མཐུན། ཐ་ སྙད་ གསུམ་ དང་ ལྡན།
ལུས་ཐ་མལ་དུ་གནས་པའོ། །བསམ་པ་འདུ་ཤེས་མ་འཁྲུལ་ཞིང་ཀུན་
སློང་དབྱེན་གྱི་གྲོགས་བྱེད་པ་ལ་ཞུགས་པ་བཟློག་ཀྱང་མི་གཏོང་བར་
འདོད་པ་རྒྱུན་མ་ཆད་པའོ། ། སྦྱོར་བ་ནི་ལྷག་མ་སྐྱེད་ནུས་ཀྱི་་
དབྱེན་གྱི་གྲོགས་ལ་ཞུགས་པ་བཞམས་བསྒོ་སོགས་ཀྱིས་བཟློག་ཀྱང་མི་
གཏོང་བར་རྩོམ་པའོ། ། མཐར་ཐུག་ནི་སྔར་བཞིན་ནོ། །
གསུམ་པ་ཁྱིམ་སུན་འབྱིན་པའི་ལྷག་མ་ལ་བཞི་ལས། གཞིའི་
ཡན་ལག་གང་སུན་འབྱིན་པའི་ཡུལ་ནི་རབ་བྱུང་གི་རྟགས་སྡོམ་གང་
དང་ཡང་མི་ལྡན་པའི་ཁྱིམ་པའོ། ། གང་གིས་སུན་འབྱིན་པའི་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 145
དངོས་པོ་ནི་རང་གི་ཚུལ་ཁྲིམས་དང་འགལ་བ་དང་གཞན་གྱི་ཉེས་པ་
བསྒྲགས་པའོ། ། གང་ལ་སྐུར་བ་གདབ་པའི་ཡུལ་ནི་བསྙེན་པར་
རྫོགས་པའི་སྡོམ་པ་དག་པ་ལྟ་བ་དང་མཚན་མཐུན་ཐ་སྙད་གསུམ་
ལྡན་ལུས་ཐ་མལ་དུ་གནས་པ། རང་ལས་ཐ་དད་པ་སྟེ་དགེ་སློང་
ཆོས་དྲུག་ལྡན་ཚོགས་སུ་ལོངས་པ། རང་སྐྱོད་པ་ལ་ཆོས་དང་ལྡན་པར་
ཞུགས་པའོ། །གང་ལ་གོ་བར་བྱ་བའི་ཡུལ་ནི་ཐ་སྙད་ལྔ་དང་ལྡན་པ།
ལུས་ཐ་མལ་དུ་གནས་པ། བདག་ལས་ཐ་དད་པའོ། ། རྟེན་ནི་
བསྐྲད་པ་ནན་ཏུར་བྱས་པའོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་རང་སྐྱོད་པ་བོའི་དགེ་འདུན་ལ་སྐུར་བ་འདེབས་པ་
བཟློག་ཀྱང་མི་གཏོང་བར་འདོད་པ་རྒྱུན་མ་ཆད་པའོ། ། སྦྱོར་བ་ནི་
ཁྱིམ་སུན་འབྱིན་པ་ལ་དགེ་འདུན་གྱིས་བསྐྱེད་ལས་བྱས་པའི་ཚེ་སྐུར་
བ་འདེབས་པར་ཞུགས་པ་ལ་བཟློག་ཀྱང་མི་གཏོང་བར་རྩོམ་པའོ། །
མཐར་ཐུག་ནི་སྔར་བཞིན་ནོ། །
བཞི་བ་བཀའ་བློ་མི་བདེ་བའི་ལྷག་མ་ལ་བཞི་ལས། གཞིའི་
ཡན་ལག་ལ་གླེང་བ་དང་དུ་མི་ལེན་པའི་ཡུལ་ནི་དགེ་སློང་མཐའ་དག་
གོ། གང་ལ་གོ་བར་བྱ་བའི་ཡུལ་ནི་རང་ལ་གླེང་བ་བོ་ཡིན་ནོ། །རྟེན་ནི་
གླེང་དྲན་བྱས་པའོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
བཀའ་བློ་མི་བདེ་བའི་ཚིག་སྨྲ་བ་བཟློག་ཀྱང་མི་གཏོང་བར་འདོད་པ་
རྒྱུན་མ་ཆད་པའོ། །སྦྱོར་བ་ནི་བཀའ་བློ་མི་བདེ་བ་ལ་ཞུགས་པ་བཟློག་
ཀྱང་ མི་ གཏོང་ བར་ རྩོམ་ པའོ། ། མཐར་ ཐུག་ གོང་ དང་ འདྲའོ། །



146 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ན་སྨད་ནི་ལྷག་མ་བཞི་བོ་དེའི་སྦྱོར་བ་ལ་ཞུགས་པ་ན་བཞམས་ཏེ་བསྒོ་
བ་དང་། གསོལ་བ་དང་བརྗོད་པ་དང་བོ་དང་གཉིས་པ་རྣམས་ཀྱི་
མཐའ་དང༌། བརྗོད་པ་གསུམ་པའི་མཐའ་ལ་མ་བཏང་བའི་ལྷག་
མའི་སྔ་རོལ་རྣམས་སུ་སྦོམ་པོ་རེ་རེར་འགྱུར་རོ། ། གཞན་གྱི་་་
འཁོར་ཁ་འདྲེན་པ་དང་། གནས་པ་ཆད་པས་བཅད་པ་དགེ་སློང་
གཞན་གྱིས་སྡུད་པ་དང་། དགེ་འདུན་འདུས་པ་ན་ཆོས་མ་ཡིན་པ་
ཆོས་སུ་དང་ཆོས་ཆོས་མ་ཡིན་པར་སྟོན་པ་དང༌། མཚམས་ནང་དུ་
ལས་ལ་དབང་བའི་དགེ་སློང་ཡོད་པར་ཤེས་པའམ་དོགས་བཞིན་དུ་ཐ་
དད་དུ་འདོད་པས་ལས་བྱེད་པ་དང་། འདིས་དག་པ་དང་གྲོལ་བ་
འཐོབ་ སྙམ་ པའི་ བསམ་ པས་ མི་ སྨྲ་ བའི་ ཡིད་ མ་ བྱེད་ པ་ དང་།
གཅེར་བུ་དང་སྐྲ་ལས་བྱས་པ་དང་འུག་པའི་རྒྱལ་མཚན་འཆང་བ་
དང་། མི་འཆགས་པར་ཤེས་བཞིན་དུ་དབྱེན་དང་གནས་དབྱུང་
བྱེད་པ་དང༌། ཀུན་གྱིས་ཤེས་པ་དང་བསོད་ནམས་ཆེན་པོ་དང་སྡེ་
སྣོད་འཛིན་པ་དང་ཐོས་པ་དང་ཕྱོགས་དང་འཁོར་ལུས་ཐ་མལ་དུ་
གནས་པའོ། ། བསམ་པ་འདུ་ཤེས་མ་འཁྲུལ་ཞིང་ཀུན་སློང་དབྱེན་
གྱི་གྲོགས་བྱེད་པ་ལ་ཞུགས་པ་བཟློག་ཀྱང་མི་གཏོང་བར་འདོད་པ་
རྒྱུན་མ་ཆད་པའོ། ། སྦྱོར་བ་ནི་ལྷག་མ་སྐྱེད་ནུས་ཀྱི་དབྱེན་གྱི་་
གྲོགས་ལ་ཞུགས་པ་བཞམས་བསྒོ་སོགས་ཀྱིས་བཟློག་ཀྱང་མི་གཏོང་
བར་རྩོམ་པའོ། ། མཐར་ཐུག་ནི་སྔར་བཞིན་ནོ། །
གསུམ་པ་ཁྱིམ་སུན་འབྱིན་པའི་ལྷག་མ་ལ་བཞི་ལས།གཞིའི་ཡན་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 147 །
ལག་གང་སུན་འབྱིན་པའི་ཡུལ་ནི་རབ་བྱུང་གི་རྟགས་སྡོམ་གང་དང་
ཡང་མི་ལྡན་པའི་ཁྱིམ་པའོ། ། གང་གིས་སུན་འབྱིན་པའི་དངོས་
པོ་ནི་རང་གི་ཚུལ་ཁྲིམས་དང་འགལ་བ་དང་གཞན་གྱི་ཉེས་པ་་་་་
བསྒྲགས་པའོ། ། གང་ལ་སྐུར་བ་གདབ་པའི་ཡུལ་ནི་བསྙེན་པར་་་་་
རྫོགས་པའི་སྡོམ་པ་དག་པ་ལྟ་བ་དང་མཚན་མཐུན་ཐ་སྙད་གསུམ་
ལྡན་ལུས་ཐ་མལ་དུ་གནས་པ། རང་ལས་ཐ་དད་པ་སྟེ་དགེ་སློང་ཆོས་
དྲུག་ལྡན་ཚོགས་སུ་ལོངས་པ། རང་སྐྱོད་པ་ལ་ཆོས་དང་ལྡན་པར་
ཞུགས་པའོ། །གང་ལ་གོ་བར་བྱ་བའི་ཡུལ་ནི་ཐ་སྙད་ལྔ་དང་ལྡན་པ།
ལུས་ཐ་མལ་དུ་གནས་པ། བདག་ལས་ཐ་དད་པའོ། ། རྟེན་ནི་
བསྐྲད་པ་ནན་ཏུར་བྱས་པའོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་རང་སྐྱོད་པ་བོའི་དགེ་འདུན་ལ་སྐུར་བ་འདེབས་པ་
བཟློག་ཀྱང་མི་གཏོང་བར་འདོད་པ་རྒྱུན་མ་ཆད་པའོ། ། སྦྱོར་བ་
ནི་ཁྱིམ་སུན་འབྱིན་པ་ལ་དགེ་འདུན་གྱིས་བསྐྲད་ལས་བྱས་པའི་ཚེ་
སྐུར་བ་འདེབས་པར་ཞུགས་པ་ལ་བཟློག་ཀྱང་མི་གཏོང་བར་རྩོམ་
པའོ། ། མཐར་ཐུག་ནི་སྔར་བཞིན་ནོ། །
བཞི་བ་བཀའ་བློ་མི་བདེ་བའི་ལྷག་མ་ལ་བཞི་ལས། གཞིའི་
ཡན་ལག་ལ་གླེང་བ་དང་དུ་མི་ལེན་པའི་ཡུལ་ནི་དགེ་སློང་མཐའ་དག་
གོ། གང་ལ་གོ་བར་བྱ་བའི་ཡུལ་ནི་རང་ལ་གླེང་བ་བོ་ཡིན་ནོ། །
རྟེན་ནི་གླེང་དྲན་བྱས་པའོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་བཀའ་བློ་མི་བདེ་བའི་ཚིག་སྨྲ་བ་བཟློག་ཀྱང་མི་གཏོང་



148
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བར་འདོད་པ་རྒྱུན་མ་ཆད་པའོ། ། སྦྱོར་བ་ནི་བཀའ་བློ་མི་བདེ་བ་
ལ་ཞུགས་པ་བཟློག་ཀྱང་མི་གཏོང་བར་རྩོམ་པའོ། ། མཐར་ཐུག་
གོང་དང་འདྲའོ། ། ན་སྨད་ནི་ལྷག་མ་བཞི་བོ་དེའི་སྦྱོར་བ་ལ་་
ཞུགས་པ་ན་བཞམས་ཏེ་བསྒོ་བ་དང་། གསོལ་བ་དང་བརྗོད་པ་
དང་བོ་དང་གཉིས་པ་རྣམས་ཀྱི་མཐའ་དང༌། བརྗོད་པ་གསུམ་པའི་
མཐའ་ལ་མ་བཏང་བའི་ལྷག་མའི་སྔ་རོལ་རྣམས་སུ་སྦོམ་པོ་རེ་རེར་
འགྱུར་རོ། ། གཞན་གྱི་འཁོར་ཁ་འདྲེན་པ་དང་། གནས་པ་ཆད་
པས་བཅད་པ་དགེ་སློང་གཞན་གྱིས་སྡུད་པ་དང་། དགེ་འདུན་་
འདུས་པ་ན་ཆོས་མ་ཡིན་པ་ཆོས་སུ་དང་ཆོས་ཆོས་མ་ཡིན་པར་སྟོན་པ་
དང་། མཚམས་ནང་དུ་ལས་ལ་དབང་བའི་དགེ་སློང་ཡོད་པར་ཤེས་
པའམ་ དོགས་ བཞིན་དུ་ ཐ་ དད་དུ་འདོད་ པས་ ལས་བྱེད་ པ་ དང༌།
འདིས་དག་པ་དང་གྲོལ་བ་འཐོབ་སྙམ་པའི་བསམ་པས་མི་སྨྲ་བའི་
ཡིད་མ་བྱེད་པ་དང༌། གཅེར་བུ་དང་སྐྲ་ལས་བྱས་པ་དང་འུག་པའི་
རྒྱལ་མཚན་འཆང་པ་དང་། མི་འཆགས་པར་ཤེས་བཞིན་དུ་དབྱེན་
དང་གནས་དབྱུང་བྱེད་པ་དང༌། ཀུན་གྱིས་ཤེས་པ་དང་བསོད་
ནམས་ཆེན་པོ་དང་སྡེ་སྣོད་འཛིན་པ་དང་ཐོས་པ་དང་ཕྱོགས་དང་
འཁོར་མང་བ་རྣམས་ལ་ནན་ཏུར་བྱེད་པ་དང༌། རིག་སྔགས་སྒྲུབ་
པ་ལ་སོགས་པའི་དོན་དུ་ཤ་རློན་པ་ཟ་བ་རྣམས་ལ་དབྱེན་དུ་གཏོགས་
པའི་སྦོམ་པོ་དང༌། དབྱེན་བྱེད་པ་སོགས་བཞི་ལ་ཞུགས་པ་ཙམ་
དང༌། ཁྱིམ་སུན་འབྱིན་པ་དང་བཀའ་བློ་མི་བདེ་བ་ལ་བསྐྲད་པ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 149
དང་གླེང་དྲན་མ་བྱས་པའི་སྔ་རོལ་ཏུ་དགེ་འདུན་ལ་སྐུར་བ་འདེབས་
པ་དང་བཀའ་བློ་མི་བདེ་བའི་ཚིག་བརྗོད་པ་རྣམས་ལ་ཉེས་བྱས་སོ། །
བསླབ་བྱའི་ཉིས་བྱས་ནི། དགེ་འདུན་གྱི་དབྱེན་བྱེད་པ་དང་དེའི་
གྲོགས་བྱེད་པ་དང་བསྐྲད་པ་དང་གླེང་དྲན་བྱས་ནས་སྐུར་བ་འདེབས་
པ་དང་བཀའ་བློ་མི་བདེ་བའི་ཚིག་བརྗོད་པ་རྣམས་ལ་བཞམས་བསྒོ་
དང་གསོལ་བཞིའི་ལས་ཀྱིས་མ་བཟློག་པ་དང༌། བསྐྲད་པ་དང་གླེང་
དྲན་མ་བྱས་པར་སྐུར་བ་འདེབས་པ་དང་། བཀའ་བློ་མི་བདེ་བའི་
ཚིག་བརྗོད་པ་ལ་བཞམས་བསྒོ་སོགས་བྱེད་པ་རྣམས་སོ། ། དེ་
རྣམས་ལས་སེམས་སྲུང་ཚུལ་ནི། གཞི་མེད་བག་ཙམ་གཉིས་བསྒོ་
གྱུར་དང་བོ་གསུམ་རྣམས་ནི་མི་ཆོས་བླ་མའི་སྲུང་ཚུལ་དུ་འདུས་སོ། །
བཀའ་བློ་མི་བདེ་བ་ལས་སེམས་སྲུང་ཚུལ་ནི། ལྟུང་བ་གླེང་དྲན་ ་
བྱས་པ་དང་དུ་མི་ལེན་པར་འདོད་པ་འགོག་པའོ། །
ལྟུང་བྱེད་ལ་ཞག་གི་ཆད་ལས་དང་འབྲེལ་བ་སྤང་བའི་ལྟུང་
བྱེད་དང༌། བཤགས་པ་ཙམ་དང་འབྲེལ་བ་ལྟུང་བྱེད་འབའ་ཞིག་པ་
གཉིས། དང་བོ་ལ་གོས་ལ་བརྟེན་པ། ནོར་ལ་བརྟེན་པ། སྣོད་
སྤྱད་ལ་བརྟེན་པ། ཟས་ལ་བརྟེན་པ་དང་བཞི། དང་བོ་ལ་གོས་
དངོས་ལ་བརྟེན་པ། སྟན་ལ་བརྟེན་པ། བལ་ལ་བརྟེན་པ་གསུམ།
དང་བོ་ལ་གོས་ཡོད་པ་ལ་ལོག་སྒྲུབ་དང་། མེད་པ་ཚོལ་བ་གཉིས།
དང་བོ་ལ་འཆད་པ་འཇོག་པ་འབྲལ་བ་གཉིས་འཁྲུར་འཇུག་མཐོ་གང་
གི་སྤང་བ་སྟེ་དྲུག་ལས། དང་བོ་ལ་བཞི་ལས། གཞིའི་ཡན་ལག་ལ་



-----
-
----
-
150 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གང་ འཆང་ བའི་ དངོས་ པོ་ ནི་ གོས་ ཡིན་པ། རྒྱུའི་སྒོ་ནས་ རུང་བ།
ཚད་ ལྡན། རང་དབང་ ཞིང་ གནས་ སྐབས་ དབང་བྱར་ ཡོད་ པ།
ཁ་སྐོང་གི་གོས་ལ་རེ་བ་བྱེད་དུ་མི་རུང་བའམ་རུང་ཡང་རེ་བ་མེད་པ།
བྱིན་གྱིས་མ་བརླབས་པའམ་བརླབས་ཀྱང་ཤན་རྗེས་སུ་ཞུགས་པ་དང་
བཅས་ པ་ ཡིན་ པའོ། ། རྟེན་ ནི་ སྲ་ བརྐྱང་ མ་ བཏིང་ བའོ། །
བསམ་ པ་ལ་འདུ་ཤེས་མ་འཁྲུལ་ཞིང་ཀུན་སློང་རང་དགར་འཆང་
འདོད་རྒྱུན་མ་ཆད་པའོ། ། སྦྱོར་བ་རང་སྟོབས་སམ་ཤན་སྟོབས་
གང་རུང་གིས་ ཞག་བཅུ་བར་མ་ཆད་དུ་འཆང་བར་ རྩོམ་ པའོ། །
མཐར་ ཐུག་ རང་ ངམ་ ཤན་ སྟོབས་ ཀྱིས་ ཞག་ བཅུ་ འདས་ པའོ། །
ལྟུང་བར་འགྱུར་ཚུལ་ནི་འཆང་འབྲལ་འཇོག་པ་ གསུམ་ དང་ ལྷུང་་་་
བཟེད་འཆང་བ་དགོན་པ་བའི་འབྲལ་བ་རས་ཆེན་དང་དབྱར་རྙེད་
བཞག་འཕྱིས་གསོག་འཇུག་གི་སྤང་བ་སྟེ་བརྒྱད་པོ་རྣམས་གནང་ལ་
ཚད་བཟུང་ཡིན་པས་སྦྱོར་ལྟུང་མེད་ལ། གོས་དང་ལྷུང་བཟེད་ཞག་
བཅུ་འཆང་པ་ཞག་བདུན་པའི་གསོག་འཇོག་གི་སྤང་བ་རྣམས་ལ་ཤན་
སྟོབས་ཀྱིས་ལྟུང་བར་འགྱུར་ཚུལ་ནི། འཆང་པ་ལ་རང་སྟོབས་ཀྱིས་
སྒང་བ་སྐྱེད་པའི་དངོས་པོ་དེ་རྙེད་ནས་ཞག་བཅུའི་ནང་རོལ་ཏུ་གོས་
སམ་ལྷུང་བཟེད་དུ་རིགས་མཐུན་པ་གཞན་ཞིག་རྙེད་པ་ལས་བྱིན་གྱིས་
མ་བརླབས་པའམ་འཚོ་བའི་ཡོ་བྱད་དང་མཁོ་བའི་ཡོ་བྱད་ཀྱི་བྱིན་
རླབས་བྱས་ཀྱང་གཞན་ལ་བསྔོ་བ་དང༌། རྣམ་བརྟག་མ་བྱས་པར་
འཆང་ན་སྔ་མས་ཞག་བཅུ་འདས་པ་ན་ཕྱི་མ་ལ་ཡང་ཤན་སྟོབས་ཀྱིས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 151
སྤང་བར་འགྱུར་ལ། དེ་ཡང་བྱིན་གྱིས་མ་བརླབས་པ་ལ་ཤན་འབྱུང་
བ་ལ་ནི་ཤན་རྡེག་བྱེད་ལས་ཞག་གཅིག་གི་འོག་ཏུ་རྙེད་པ་དགོས་ལ།
བྱིན་རླབས་ཅན་ནི་རྡེག་བྱེད་དང་མཉམ་དུ་རྙེད་པ་ལ་ཡང་ ཤན་་་་
འབྱུང་ངོ༌། ། ཟླ་བར་འཇོག་པ་ལ་ནི་བྱིན་གྱིས་མ་བརླབས་པས་
བྱིན་གྱིས་མ་བརླབས་པ་ཉིད་ལ་རྡེག་པའི་ཚུལ་སྦྱར་ཏེ་ཤེས་པར་་་་
བྱའོ། ། ཞག་བདུན་པའི་གསོག་འཇོག་གི་སྤང་བ་ལ་ནི་བརྡེག་བྱ་
རྡེག་བྱེད་གཉིས་ཀ་ཞག་བདུན་པའི་བྱིན་རླབས་ཅན་དང་བརྡེག་བྱ་
ཞག་གཅིག་གིས་ཕྱིས་རྙེད་པ་དགོས་ཤིང་རྡེག་བྱེད་བུ་རམ་ཡིན་ན་
བརྡེག་བྱ་ཡང་བུ་རམ་ལྟ་བུ་ནང་ཚན་གྱི་རིགས་མཐུན་པ་དགོས་སོ། །
དེ་དག་ལས་གཞིའི་ཡན་ལག་མ་ཚང་བ་ཁྲུ་གང་དུ་མ་ལོངས་པ་རེ་བ་
མེད་པར་འཆང་བ་དང་། འཁོར་གསུམ་གྱི་ཕྱེད་མི་ཁེབས་པ་དང་
རྒྱ་མི་རུང་བ་རྔ་བལ་ལས་བྱས་པ་སོགས་ལ་རེ་བ་མི་འཆགས་པས་རེ་བ་
དང་བཅས་ཏེ་འཆང་བ་ལ་ཡང་ཞག་བཅུ་འཆང་བའི་ཉེས་བྱས་སོ། །
དྲེའུ་རྡོག་ལ་སོགས་པ་ལ་ཡང་རེ་བ་མི་འཆགས་པས་ཞག་བཅུ་འཆང་
བའི་ལྟུང་བར་འགྱུར་རོ། །་
གཉིས་པ་ཟླ་བར་འཇོག་པ་ལ། ལྟུང་བ་རྣམ་གཞག་དང་་་
བསླབ་བྱའི་ཉེས་བྱས་གཉིས། དང་པོ་ལ་བཞི་ལས། གཞིའི་ཡན་
ལག་ལ་གང་འཇོག་པའི་དངོས་པོ་ནི་གོས་ཡིན་པ། རྒྱུའི་སྒོ་ནས་
རུང་བ། ཁྲུ་གང་དུ་ལོངས་ཤིང་འཁོར་གསུམ་ཁེབས་པ་ལས་ཆུང་བ།
རང་དབང་ཞིང་གནས་སྐབས་དབང་བྱར་ཡོད་པ། ཁ་བསྐང་གི་



----
-
152 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གོས་ལ་རེ་བ་དང་བཅས་པ། བྱིན་གྱིས་མ་བརླབས་པའོ། ། རྟེན་
ནི་སྲ་བརྐྱང་མ་བཏིང་བ་ཆོས་གོས་མ་ཚང་བའོ། ། བསམ་པ་ལ་
འདུ་ཤེས་མ་འཁྲུལ་ཞིང་ཀུན་སློང་དང་དགར་རང་དོན་དུ་འཆང་
འདོད་རྒྱུན་མ་ཆད་པའོ། ། སྦྱོར་བ་རང་ངམ་ ཤན་ སྟོབས་ཀྱིས་
ཞག་སུམ་ཅུ་བར་མ་ཆད་དུ་འཇོག་པར་རྩོམ་པའོ། ། མཐར་ཐུག་
དེའི་དབང་གིས་ རང་ངམ་ ཤན་ སྟོབས་ཀྱིས་ཞག་སུམ་ཅུ་འདས་་་་་
པའོ། ། ཁྲུ་གང་ལས་ཆུང་ཞིང་རེ་བ་འཆགས་རུང་ཞིག་རེ་བ་དང་
བཅས་ཏེ་འཆང་ན་ཟླ་བ་འདས་པའི་ཚེ་ཉེས་བྱས་སོ། ། གཉིས་པ་
བསླབ་བྱའི་ཉེས་བྱས་ནི། སྣམ་སྦྱར་དང་གདིང་བ་གསར་བ་ལ་ཉིས་
རིམ་ དང་ བླ་ གོས་ དང༌ མཐང་ གོས་ ཆིག་རྐྱང་ དུ་ མ་ བྱས་ པ་ དང༌།
དུས་ཚིགས་སུ་སྤྱད་པ་ལ་རིམ་པ་དེ་རྣམས་ལས་ཉིས་འགྱུར་དུ་མ་བྱས་
པ་དང་།རིམ་པ་དེ་དག་ལས་ལྷག་པར་བྱས་པ་དང༌། རིམ་པ་དེ་དག་
ལ་བྱི་དོར་སོགས་བྱེད་པའི་ཚེ་འདི་ཉིད་དུ་སྦྱར་བར་བྱའོ་སྙམ་པའི་བློ་
མ་བསྐྱེད་པར་ཕོག་པ་དང་། རྣམ་སྦྱར་གྱི་སྣམ་ཕྲན་དགུ་མ་ལོངས་
པ་དང༌། ཉི་ཤུ་རྩ་ལྔ་ལས་ལྷག་པ་དང༌། སྣམ་ཕྲན་བཅུ་བ་སོགས་
སུ་བྱས་པ་དང་། སྣམ་ཕྲན་དགུ་བཅུ་གཅིག་པ་བཅུ་གསུམ་པ་རྣམས་ལ་
གླེགས་བུ་ཕྱེད་དང་གསུམ་པ་དང་། སྣམ་ཕྲན་བཅོ་ལྔ་བ་བཅུ་་་
བདུན་པ་བཅུ་དགུ་བ་རྣམས་ལ་གླེགས་བུ་ཕྱེད་དང་བཞི་བ་དང༌། སྣམ་
ཕྲན་ཉེར་གཅིག་པ་ཉེར་གསུམ་པ་ཉེར་ལྔ་བ་རྣམས་ལ་གླེགས་བུ་ཕྱེད་
དང་ལྔ་བ་རྣམས་མ་བྱས་པ་དང༌། སྣམ་ཕྲན་གླེགས་བུ་དང་བཅས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 153
པའི་ཆོས་གོས་གསུམ་ལ་སྲིད་དུ་ཁྲུ་ལྔ་ཞེང་དུ་ཁྲུ་གསུམ་ལས་ལྷག་པར་
བྱས་པ་དང༌། ཕྱེད་དང་ལྔ་དང་ཕྱེད་དང་གསུམ་ལས་ཆུང་བ་བྱས་
པ་དང་། སྣམ་ཕྲན་གླེགས་བུ་མེད་པའི་བླ་གོས་ལ་སྲིད་དུ་ཁྲུ་བཅུ་
གཉིས་དང་ཞེང་དུ་ཁྲུ་གསུམ་ལས་ལྷག་པ་དང༌། ཕྱེད་དང་གསུམ་
ལས་ཆུང་བ་དང༌། སྣམ་ཕྲན་མེད་པའི་མཐང་གོས་ལ་སྲིད་དུ་ཁྲུ་བདུན་
ཞེང་དུ་ཁྲུ་དོ་ལས་ལྷག་པ་དང་འཁོར་གསུམ་ཁེབས་པའི་ཚད་ལས་
ཆུང་བ་བྱེད་པ་རྣམས་ལ་ཉེས་བྱས་སོ། ། བླ་གོས་དང་མཐང་གོས་
ལ་མ་དྲས་པ་བྱས་ཀྱང་ཉེས་པ་མེད་ལ་བྱེད་ན་བླ་གོས་ལ་སྣམ་ཕྲན་
བདུན་པ་གླེགས་བུ་ཕྱེད་དང་གསུམ་པ་དང་། མཐང་གོས་ལ་སྣམ་
ཕྲན་ལྔ་བ་དང་གླེགས་བུ་ཕྱེད་དང་གཉིས་པ་བྱའོ། །
གསུམ་པ་འབྲལ་བའི་སྤང་བ་ལ། ལྟུང་བ་རྣམ་གཞག་དང་།
བསླབ་བྱའི་ཉེས་བྱས་གཉིས། དང་བོ་ལ་བཞི་ལས། གཞིའི་ཡན་ལག་
ལ་གང་དང་འབྲལ་བའི་དངོས་པོ་ནི་ཆོས་གོས་གསུམ་གང་རུང་ཚད་
ལྡན་དངོས་ཀྱི་བྱིན་རླབས་དང་ལྡན་པ། དགོན་པ་བས་འཇིགས་པ་
དང་བཅས་པའི་ཚེ་གནས་གཞན་དུ་བཞག་པའི་སྣམ་སྦྱར་མ་ཡིན་
པའོ། ། གནས་ནི་ཆོས་གོས་ཀྱི་གནས་ཉེ་འཁོར་དང་བཅས་པ་
ལས་གཞན་ཡིན་པའོ། ། གང་གིས་འབྲལ་བའི་རྟེན་ནི་ས་བརྐྱང་
མ་བཏིང་བ་སྣམ་སྦྱར་གྱི་ཆ་ནས་མི་འབྲལ་བའི་གནང་བ་མ་ཐོབ་པའོ།
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རང་དགར་འབྲལ་
འདོད་རྒྱུན་མ་ཆད་པའོ། ། སྦྱོར་བ་འབྲལ་བར་རྩོམ་པ། མཐར་



154 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཐུག་ཞག་གཅིག་གི་མཚན་མོ་འདས་པའོ། ། གཉིས་པ་བསླབ་བྱ་
ནི་ཉི་མ་དེ་ཉིད་ལ་ཕྱིར་འོང་བའི་བསམ་པ་མེད་པར་གདིང་བ་བཞག་
སྟེ་འགྲོ་བ་དང་། ཕྱིར་འོང་བར་བསམས་ཏེ་སོང་བ་ལས་མ་ནུས་ན་
གདིང་བ་མ་གཡར་བར་གནས་པ་དང༌། མ་རྙེད་ན་བླ་གོས་ཀྱིས་
གནས་མལ་ལམ་བསྐྱབས་པ་དང་། དེར་ཡུན་རིང་དུ་ཉལ་བ་དང་།
དགེ་སློང་དང་སྒོ་གླེགས་མེད་པའི་གནས་སུ་རལ་ཆེན་འཇོག་པ་དང་།
ཆར་བབ་པ་དང་ཆུ་ཀླུང་གིས་ཆོད་པ་དང་དེ་གཉིས་འབྱུང་བར་་་་
དོགས་པ་རྣམས་སུ་འགྲོ་བའི་ཚེ་རས་ཆེན་མ་ཁྱེར་བ་དང༌། གཞག་
པའི་གནས་སུ་དགེ་སློང་དང་སྒོ་གླེགས་ཡོད་ པས་རླག་པའི་ཉེས་་་་་
དམིགས་མེད་ཅིང་ཁྱེར་བའི་ཚེ་ཆར་འབབ་པ་སོགས་ཀྱིས་ཆུད་ཟ་བའི་
ཉེས་དམིགས་ཡོད་པའི་ཚེ་སྣམ་སྦྱར་ཁྱེར་བ་དང༌། གཞག་པའི་ས་
གནས་སུ་ཉེས་དམིགས་ཡོད་ཅིང་ཁྱེར་བའི་གནས་སུ་ཉེས་དམིགས་
མེད་པའི་ཚེ་མ་ཁྱེར་བ་དང༌། གཉིས་ཀར་ཉེས་དམིགས་ཡོད་པའི་
ཚེ་མ་ཁྱེར་བ་དང༌། གཉིས་ཀར་ཉེས་དམིགས་མེད་པའི་ཚེ་གནང་
བ་མ་ཐོབ་པ་དང་སྲ་བརྐྱང་མ་བཏིང་བ་རྣམས་ཀྱིས་སྣམ་སྦྱར་མ་ཁྱེར་
བ་དང་། སྣམ་སྦྱར་བཞག་སྟེ་ཉི་མ་དེ་ཉིད་ལ་ཕྱིར་མི་སླེབ་པའི་
གནས་སུ་འགྲོ་བ་དང་། གནས་གཞན་དུ་སོང་ནས་སྣམ་སྦྱར་ཡོད་
པའི་གནས་སུ་ལྡོག་མ་ནུས་པའི་ཚེ་སྣམ་སྦྱར་གྱི་བྱིན་རླབས་མ་ཕྱུང་བ་
དང་། རྒན་པོ་དང་ནད་པས་སྣམ་སྦྱར་དང་མི་འབྲལ་བའི་གནང་
བ་གསོལ་བའི་ཚེ་མ་བྱིན་པ་རྣམས་ལ་ཉེས་བྱས་སོ། །



-
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 155
བཞི་བ་དགོན་པ་བའི་འབྲལ་སྤང་ལ་བཞི་ལས། གཞིའི་ཡན་
ལག་ལ་གང་དང་འབྲལ་བའི་དངོས་པོ་ནི་དགོན་པ་བའི་གནས་་་་
འཇིགས་པ་དང་བཅས་པའི་དུས་ཀྱི་སྣམ་སྦྱར་བྱིན་རླབས་ཅན་ནོ། །
གང་གིས་འབྲལ་བའི་རྟེན་ནི་དགོན་པ་བའི་ཡི་དམ་དང་ལྡན་ཞིང་ས་
བརྐྱང་མ་བཏིང་བ་དང་། མི་འབྲལ་བའི་གནང་བ་མ་ཐོབ་པ་དང་།
དགོན་པ་བ་དང་ཆོས་གོས་ཀྱི་གནས་སུ་འོང་བའི་བར་ཆད་དང་མི་
ལྡན་པའོ། ༈ གང་དུ་འབྲལ་བའི་གནས་ནི་ཆོས་གོས་ཡོད་པའི་
གནས་དང་དགོན་པ་ལས་གཞན་ཡིན་པའོ། ། བསམ་པ་ལ་འདུ་
ཤེས་མ་འཁྲུལ་ཞིང་ཀུན་སློང་རང་དགར་འབྲལ་འདོད་རྒྱུན་མ་ཆད་
པའོ། ། སྦྱོར་བ་འབྲལ་བར་རྩོམ་པ། མཐར་ཐུན་ཞག་དྲུག་པའི་
མཚན་མོ་འདས་པའོ། །
ལྔ་བ་འཁྲུར་འཇུག་པའི་སྤང་བ་ལ། ལྟུང་བ་རྣམ་གཞག་དང་།
བསླབ་བྱའི་ཉེས་བྱས་གཉིས། དང་བོ་ལ་བཞི་ལས། གཞིའི་ཡན་
ལག་ལ་གང་ལ་འཁྲུར་འཇུག་པའི་ཡུལ་ནི་དགེ་སློང་མའི་སྡོམ་པ་དག་
པ། ལྟ་བ་མཐུན་པ། མཚན་མི་མཐུན་པ། ལུས་བསྟེན་དུ་རུང་
བ། ཐ་སྙད་གསུམ་དང་ལྡན་པ། ལུས་ཐ་མལ་དུ་གནས་པ། ཉེ་
དུ་དང་རྫུ་འཕྲུལ་ཅན་མ་ཡིན་པའོ། ། གང་འཁྲུར་འཇུག་པའི་
དངོས་པོ་ནི་ཆོས་གོས་གསུམ་དང་གདིང་བ་རྣམས་གང་རུང་རུང་བ་
ཚད་ལྡན་དངོས་ཀྱི་བྱིན་རླབས་ཅན་ཡིན་པ། རྙིང་བའམ་མི་གཙང་
བ་སོགས་ཀྱིས་གོས་པས་འཁྲུར་འཇུག་པར་འོས་པ། སྔར་འཁྲུ་བའི་



156 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རྩོམ་པ་མ་བྱས་པ། རྣམ་བརྟགས་མ་བྱས་པ། དགེ་འདུན་གྱི་མ་
ཡིན་པ། རང་དབང་བའོ། །བསམ་པ་ལ་འདུ་ཤེས་དགེ་སློང་མ་ཉེ་
དུ་མ་ཡིན་པ་ལ་མ་ཡིན་པར་འདུ་ཤེས་པའམ་ཡིད་གཉིས་ཟ་བའོ། །
ཀུན་སློང་རང་དོན་དུ་འཁྲུ་བ་སོགས་བྱེད་དུ་འཇུག་འདོད་རྒྱུན་མ་
ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་གྱིས་འཁྲུ་བ་དང་
འཚེད་པ་དང་འཆག་པ་གང་རུང་བྱེད་དུ་འཇུག་པའི་ཚིག་སྨྲ་བར་
རྩོམ་པའོ། ། མཐར་ཐུག་དེའི་རྐྱེན་གྱིས་ཕྱོགས་གཅིག་ཡན་ཆད་ལ་
འཁྲུ་བ་སོགས་བྱས་པའོ། ། ལྟུང་བ་སྐྱེད་པའི་ཚུལ་ནི། སྦྱོར་བ་་་
གཅིག་གིས་འཁྲུ་བ་དང་འཚེད་པ་དང་འཆག་པ་རྣམས་ཐམས་ཅད་
བྱེད་དུ་བཅུག་ན་ཡང་ལྟུང་བྱེད་གཅིག་ཁོ་ནའོ། །དེ་དག་ལས་གཞིའི་
ཡན་ལག་མ་ཚང་བ་དགེ་སློང་མ་ཉེ་དུ་མ་ཡིན་པ་ལ་མ་ཡིན་པར་འདུ་
ཤེས་པའམ་ཡིད་གཉིས་ཟ་བས་འཁྱུར་བཅུག་པ་དང་། དྲེའུ་རྡོག་
ཁྱིམ་པའི་གོས། སྔས་ནང་ཚངས་ཅན། སྤང་ལྟུང་བྱུང་བའི་གོས་
རྣམ་བརྟགས་བྱས་པ། དགེ་འདུན་གྱི་གོས་འཁྱུར་བཅུག་པ་རྣམས་
དང་། སྦྱོར་བའི་ཡན་ལག་མ་ཚང་བ་མངགས་པས་འཁྲུར་བཅུག་པ་
སོགས་ ལ་ ཉེས་བྱས་སོ། ། གཉིས་པ་བསླབ་བྱའི་ཉེས་བྱས་ ནི།
སངས་རྒྱས་ཀྱི་གསུང་དང་མི་འགལ་བའི་དགེ་འདུན་གྱི་ཁྲིམས་སུ་བྱ་
བ་མ་བསྲུངས་པ་དང་། གློ་བུར་དུ་འོངས་པས་ངལ་བསོ་བ་སོགས་
བྱས་མ་ཐག་ཏུ་ཁྲིམས་སུ་བྱ་བ་མ་དྲིས་པ་དང་། དེ་ལས་འགལ་བ་
དང་། ཆོས་གོས་སོགས་ལྷག་པ་འབུལ་བ་དགེ་འདུན་གྱི་དོན་དུ་



，
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 157
གཞག་པའི་ཕྱིར་མ་བླངས་པ་རྣམས་ལ་ཉེས་བྱས་སོ། །
དྲུག་པ་མཐོ་གང་གི་སྤང་བ་ལ་བཞི་ལས། གཞིའི་དངོས་པོ་
གདིང་བ་ཉུང་ཞིང་ཚད་དང་ལྡན་པ། རང་གི་ཡིན་པ། དུས་
ཚིགས་སུ་མ་སྤྱད་པའི་གསར་བ་ཡིན་པ། རྙེད་པ་བདེ་བར་གཤེགས་
པའི་མཐོ་གང་གིས་མ་གླན་པའོ། ། རྟེན་ནི་ གདིང་བ་རྙིང་་་་
འཐུད་ཅིང་སྦྱར་བ་ཡན་ཆད་ཀྱིས་བདེ་བར་གཤེགས་པའི་མཐོ་གང་དུ་
ལོངས་པ་ཡོད་པའམ། རང་དགར་བཏང་བའི་སྒོ་ནས་མེད་པ་གང་
ཡང་རུང་བའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
རྙིང་བ་མཐོ་གང་གིས་མ་གླན་པར་སྤྱད་པར་འདོད་པའོ། ། སྦྱོར་
བ་ལུས་ཀྱིས་སྤྱོད་པར་རྩོམ་པའོ། མཐར་ཐུག་ལོངས་སྤྱད་པ་སྟེ་དེ་
ཡང་རྙིང་བར་མ་གྱུར་བར་དུ་ལོངས་སྤྱད་པ་རེ་རེ་ལ་ལྟུང་བ་རེ་རེར་
འགྱུར་རོ། །
གཉིས་པ་མེད་པ་ཚོལ་བ་ལས་གྱུར་པ་ལ་ཁྱིམ་པའི་ཡུལ་ལས་
གྱུར་པ་དང༌། རབ་བྱུང་གི་ཡུལ་ལས་གྱུར་པ་གཉིས། དང་བོ་ལ་
གོས་སྒྲུབ་པའི་ཚུལ་ལ་བརྟེན་པ་དང༌། དུས་ལ་བརྟེན་པ་གཉིས།
དང་ བོ་ ལ་ བདུན་ ལས། གོས་ སློང་ བའི་ སྤང་ བ་ ལ་ བཞི་ ལས།
གཞིའི་ཡན་ལག་ལ་གང་ལ་བསླང་བའི་ཡུལ་ནི་རབ་ཏུ་བྱུང་བའི་་༌་
རྟགས་སྡོམ་དང་མི་ལྡན་པའི་ཁྱིམ་པ་ཡིན་པ། ཐ་སྙད་ལྔ་དང་ལྡན་
པ། ལུས་ཐ་མལ་དུ་གནས་པ། རང་ལས་ནོར་ཐ་དད་པ། ཉེ་དུ་
མ་ཡིན་པ། མ་བསླངས་པར་དངོས་སུ་འབུལ་བ་མ་ཡིན་པ་སྟེ་ཆོས་



158 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དྲུག་ལྡན་ནོ། ། གང་བསླང་བའི་དངོས་པོ་ནི་གོས་རུང་ཞིང་ཁྲུ་
གང་དུ་ལོངས་པ། སྦྱིན་བདག་དེ་ཉིད་ཀྱི་ཡིན་པའོ། ། གང་གིས་
སློང་བའི་རྟེན་ནི་སྲ་བརྐྱང་མ་བཏིང་ཞིང་གང་སློང་བའི་གོས་དེ་རང་
ལ་ཡོད་པ། སྦྱིན་བདག་གིས་རང་ལ་བསྔོས་པར་མ་ཤེས་པའོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་སློང་འདོད་རྒྱུན་མ་
ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་གྱིས་སློང་བར་རྩོམ་ .
པའོ། ། མཐར་ཐུག་ནི་རིན་ཐང་དང་ཁ་དོག་དང་ཁྲུ་ཚད་གང་
བསླངས་པ་དེ་ཐོབ་པའོ། ། གཞིའི་ཡན་ལག་མ་ཚང་བ་རས་མ་
དང་ཁ་ཚར་སློང་བ་ལ་ལྟུང་བ་མེད། རྒྱུ་སྤུན་དང་བལ་སློང་བ་་
རྣམས་ལ་ཉེས་བྱས་སོ། ། གཉིས་པ་སློང་བར་རིགས་པའི་སྤང་བ་
ལ་བཞི་ལས། གཞིའི་ཡན་ལག་ལ་གང་ལ་སློང་བའི་ཡུལ་ནི་ཁྱིམ་པ་
ཆོས་དྲུག་ལྡན། གང་བསླང་བའི་དངོས་པོ་ནི་གོས་ཡིན་པ། རུང་
་བ། ཁྱིམ་པ་དེ་ཉིད་ཀྱི་ཡིན་པ། ཟུང་གཅིག་ལས་ཁྲུ་གང་ཡན་ཆད་
ཀྱིས་ལྷག་པའོ། ། རྟེན་ནི་སྲ་བརྐྱང་མ་བཏིང་བ། རང་ལ་དགོས་
པའི་འཚོ་བའི་ཡོ་བྱད་གསུམ་ཡན་ཆད་མ་ཚང་བའོ། ། བསམ་པ་
ལ་འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་ཟུང་གཅིག་ལས་
ལྷག་པ་སློང་བར་འདོད་པའམ་མ་བསླངས་ཀྱང་ལྷག་མའི་ཆ་མི་སྟེར་
བར་འདོད་པའོ། ། སྦྱོར་བ་ངག་མཚན་ཉིད་ལྔ་ལྡན་གྱིས་སྦྱིན་
བདག་གཅིག་ལ་སློང་བར་རྩོམ་པའམ་ལྷག་མ་མི་སྦྱིན་པར་རྩོམ་་་་་
པའོ། ། མཐར་ཐུག་ལྷག་པ་ཐོབ་པའམ་མི་སྦྱིན་པར་ཐག་བཅད་



--
-
--
-
་
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 159
པའོ། ། ལྷག་པར་བསླངས་པས་ལྟུང་བར་འགྱུར་ཚུལ་ནི། དང་
བོ་ཉིད་ནས་སྦྱིན་བདག་གཅིག་ལས་གོས་ཟུང་གཅིག་ལས་ཁྲུ་གང་གིས་
ལྷག་པར་བསླངས་པ། ཁྱིམ་པའི་གོས་ལ་འབྲིང་ཚད་མ་བཤད་པས་
སྟོད་གཡོགས་ཁྲུ་ཕྱེད་དང་ལྔ་བ་དང་ཕྱེད་དང་གསུམ་པ་ནས་ཆེ་ཚད་
ལ་མ་སླེབ་པའི་བར་དང༌། སྨད་གཡོགས་འཁོར་གསུམ་ཁེབས་པ་
ནས་ཆེ་ཚད་ལ་མ་སླེབ་པའི་བར་ནི་ཆུང་ངུ་ཡིན་ལ། དེ་དག་ལས་
འཁོར་གསུམ་ཁེབས་པ་ཡན་ཆད་གང་རུང་ཐོབ་པ་ལས་ཁྲུ་གང་ཡན་
ཆད་དུ་ཁ་བསྐངས་ཏེ་བསླངས་པ་ལ་སྤང་བར་འགྱུར་རོ། །ལྷག་པ་མ་
བྱིན་པས་ལྟུང་བར་འགྱུར་ཚུལ་ནི། ཁྱིམ་པའི་གོས་ཆུང་ངུ་བསླངས་
པས་ཆེན་པོ་ཐོབ་པ་ན་ལྷག་པ་མི་སྦྱིན་པ་ལ་སྤང་བར་འགྱུར་ཞིང་།
ཆུང་ངུ་གང་བསླངས་པ་དེ་ལས་ལྷག་པ་ཐོབ་ཀྱང་ཆེ་ཚད་དུ་མ་ལོངས་
ན་ལྷག་པ་སྦྱིན་མི་དགོས་ཏེ། ཆུང་ངུ་ལས་ལྷག་པ་མ་ཐོབ་པའི་ཕྱིར་
རོ། ། རབ་བྱུང་གི་ཆོས་གསུམ་ལས་སྔ་མ་བསླངས་པས་ཕྱི་མ་ཐོབ་
པ་ན་ལྷག་པ་མི་སྦྱིན་ན་ཡང་སྤང་བར་འགྱུར་རོ། ། གཞིའི་ཡན་
ལག་མ་ཚང་བ་རྔ་བལ་ལ་སོགས་པ་རབ་བྱུང་ལ་མི་རུང་བ་བསླངས་ན་
སྦྱོར་བ་དང་དངོས་གཞི་གཉིས་ཀ་ལ་ཉེས་བྱས་སོ། ། གསུམ་པ་
དང་བཞི་བ་སྤགས་པ་སློང་བ་དང་སོ་སོ་ནས་སྤགས་པ་སློང་བའི་སྤང་
བ་གཉིས་ལ་བཞི་ལས། གཞིའི་ཡན་ལག་ལ་གང་ལ་སློང་བའི་ཡུལ་
ནི་ཁྱིམ་པ་ཆོས་དྲུག་ལྡན་ཐུན་མོང་དུ་དགོས་ཤིང༌། སོ་སོ་ནས་་་
སྤགས་པ་སློང་བ་ལ་སྦྱིན་བདག་ཕོ་མོ་སོ་སོ་ནས་གོས་རེ་རེ་བསྔོས་པ་



160་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དང༌། སྤགས་པ་སློང་བ་ལ་གོས་གཅིག་བསྔོས་པའོ། ། གང་་
བསླང་བའི་དངོས་པོ་ནི་གོས་དངོས་སུ་གྲུབ་པ། རུང་ཞིང་ཚད་དང་
ལྡན་པ། སྦྱིན་བདག་དེ་ཉིད་དབང་ཞིང་རང་ལ་བསྔོས་པའོ། །
རྟེན་ནི་སྲ་བརྐྱང་མ་བཏིང་བ། སྦྱིན་བདག་གིས་བསྔོས་པར་ཤེས་
པའོ། །བསམ་པ་འདུ་ཤེས་མ་འཁྲུལ་ཞིང་ཀུན་སློང་སློང་འདོད་རྒྱུན་
མ་ཆད་པའོ། །སྦྱོར་བ་དག་མཚན་ཉིད་ལྔ་ལྡན་གྱིས་སྦྱིན་བདག་གིས་
མ་ཕུལ་བའི་སྔ་རོལ་ཏུ་སློང་བར་རྩོམ་པའོ། །མཐར་ཐུག་ལག་ཏུ་གྲུབ་
པའོ། །ལྔ་བ་འཐག་ཏུ་འཇུག་པའི་སྤང་བ་ལ་བཞི་ལས། གཞིའི་
ཡན་ལག་ལ་ཐག་པ་ནི་ཐགས་གླ་ཅི་བདེར་སྟོབ་པ་བོ་མ་ཡིན་པ་སྦྱར་
བའི་ཁྱིམ་པ་ཆོས་དྲུག་ལྡན་ནོ། །གང་འཐག་ཏུ་འཇུག་པའི་དངོས་པོ་
ནི་རུང་ཞིང་ཚད་དུ་ལོངས་པ། རང་གི་ཡིན་པ། སྔར་གཞན་གྱིས་
ཚད་ལ་གནོད་པའི་འཐག་པའི་རྩོམ་པ་མ་བྱས་པའོ། །བསམ་པ་ལ་
འདུ་ཤེས་མ་འཁྲུལ་ཞིང་ཀུན་སློང་རྔན་པ་མ་བྱིན་པར་འཐག་ ཏུ་་་
འཇུག་པར་འདོད་པའོ། ། སྦྱོར་བ་རྗེན་པ་མ་བྱིན་པར་རང་ངམ་
ཕོ་ཉ་བ་ཁྱིམ་པ་ཉེ་དུ་མ་ཡིན་པ་ཐ་སྙད་ལྔ་ལྡན་གྱིས་ངག་མཚན་ཉིད་
ལྔ་ ལྡན་གྱིས་འཐག་ཏུ་འཇུག་པར་རྩོམ་པའོ། ། མཐར་ཐུག་གོས་་་་་
བཏགས་ཟིན་པའོ། །དྲུག་པ་འཐག་པ་སྐྱེད་པའི་སྤང་བ་ལ་བཞི་ལས།
གཞིའི་ཡན་ལག་ལ་འཐག་པ་སྐྱེད་པའི་སྦྱིན་བདག་དང་ཐག་པ་གཉིས་
ཀ་ཁྱིམ་པའི་ཆོས་དང་བོ་ལྔ་དང་ལྡན་པའོ། ། དངོས་པོ་ནི་རང་ལ་
བསྔོས་པའི་དོག་པ་ཡིན་པ། རུང་ཞིང་ཚད་དུ་ལོངས་པ། ཁྱིམ་པ་
པ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 161
དེ་ཉིད་ཀྱི་ཡིན་པ། སྔར་གཞན་གྱིས་ཚད་ལ་གནོད་པའི་འཐག་པའི་
རྩོམ་པ་མ་བྱས་པའོ། །རྟེན་ནི་སྦྱིན་བདག་གིས་འཐག་པ་སྐྱེད་པའི་
གནང་བ་མ་བྱིན་པའོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་
སློང་འཐག་པ་སྐྱེད་འདོད་རྒྱུན་མ་ཆད་པའོ། ། སྦྱོར་བ་རང་མ་
བསྐོས་པས་ངག་མཚན་ཉིད་ལྔ་ལྡན་གྱིས་ཁོ་ལག་ཆེ་བའམ་འབྲས་
བཟང་བ་གྱིས་ཤིག། ཅེས་སོགས་ཀྱིས་བསྒོ་བས་འཐག་པ་སྐྱེད་པར་
རྩོམ་པའོ། །མཐར་ཐུག་རྔན་པ་བྱིན་་ཀྱང་སྦྱིན་བདག་གིས་བསྔོས་པ་
ལས་ལྷག་པའི་དོག་པ་གོས་ཁྲུ་གང་གི་རྒྱུའི་ཚད་དུ་ལོངས་པ་ཟད་་
པའམ། །མ་ཟད་ཀྱང་རྔན་པ་མ་བྱིན་པར་འཐག་པ་ཟིན་པའོ། །སྦྱོར་
བའི་ཡན་ལག་མ་ཚང་བ་ཚིག་གིས་མི་བསྒོ་བར་འཐག་པ་བསྐྱེད་པའི་
དོན་དུ་འགྲོ་བ་ཙམ་ལ་ཉེས་བྱས་སོ། །
བདུན་པ་བསྔོས་སྒྱུར་གྱི་སྤང་བ་ལ་ལྟུང་བ་རྣམ་གཞག་དང་།
བསླབ་བྱ་གཉིས། དང་བོ་ལ་བཞི་ལས། གཞིའི་ཡན་ལག་ལ་སྦྱིན་
བདག་ནི་ཁྱིམ་པ་ཡིན་པ། ཐ་སྙད་ལྔ་དང་ལྡན་པ། ལུས་ཐ་མལ་
དུ་གནས་པ། རང་དང་བསྔོས་པའི་ཡུལ་གཉིས་ལས་ནོར་ཐ་དད་
་ པའོ། ། གང་བསྒྱུར་བའི་དངོས་པོ་ནི་ཟས་ལས་གཞན་པའི་རྙེད་
པ་ཡིན་པ། རུང་ཞིང་ཚད་དུ་ལོངས་པ། སྦྱིན་བདག་གིས་གཞན་
ལ་བསྔོས་པ་ཡིན་པའོ། ། གང་བསྒྱུར་བའི་ཡུལ་ནི་བདག་ལས་
ནོར་ཐ་དད་པ་སྟེ་དགེ་སློང་ཆོས་དྲུག་ལྡན་ནོ། ། བསམ་པ་ལ་འདུ་
ཤེས་མ་འཁྲུལ་ཞིང་ཀུན་སློང་བརྐུ་སེམས་ལས་གཞན་པས་བདག་ཉིད་



162 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལ་སྒྱུར་འདོད་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་
སྟན་གྱིས་བསྔོས་སྒྱུར་གྱི་ཚིག་སྨྲ་བར་རྩོམ་པའོ། ། མཐར་ཐུག་
དེའི་རྐྱེན་གྱིས་ཐོབ་པའོ། ། གཞིའི་ཡན་ལག་མ་ཚང་བ་གཞན་ལ་
སྒྱུར་བ་དང་། ཟས་ཀྱི་རྙེད་པ་སྒྱུར་བ་དང་། གནས་ཁང་ལ་་་
བསྔོས་པ་གཞན་ལ་སྒྱུར་བ་སོགས་དབྲལ་བ་དང་སྦྱར་བའི་ཡུལ་གཉིས་
ཀ་འམ་གང་རུང་སེམས་ཅན་མ་ཡིན་པ་ལ་སྒྱུར་བ་དང༌། གཙུག་
ལག་ཁང་དེ་ཉིད་ཀྱི་ཤར་ཕྱོགས་ལ་བསྔོས་པ་ནུབ་ཕྱོགས་ལ་སྒྱུར་བ་.
དང་། ཤར་ཕྱོགས་ཉིད་ཀྱི་ཡང་གཞན་ལ་བསྔོས་པ་གཞོན་ལ་སྒྱུར་
བ་ སོགས་ལ་ཉེས་བྱས་སོ། ། དེ་བཞིན་དུ་ཡིད་ཀྱིས་ གཞན་ལ་་་
བསྔོས་པ་མི་སྦྱིན་པ་དང་། ཤི་བའི་ཡོ་བྱད་ལ་སོགས་པའི་རྙེད་པ་
མཚམས་ཀྱི་ཕྱི་རོལ་ཏུ་སོང་སྟེ་བྱིན་གྱིས་རློབ་པ་དང༌། བྱིན་གྱིས་མ་
བརླབས་པར་བགོ་བ་དང༌། རྙེད་པ་དེ་ལ་གཏོགས་པའི་གང་ཟག་
ཐམས་ཅད་མ་ཚོགས་པར་བགོ་བ་དང་། དབྱར་རྙེད་སོགས་ཀུན་
དབང་བའི་རྙེད་པ་དགེ་སློང་གཉིས་སམ་གསུམ་གྱིས་ལེན་པ་རྣམས་ལ་
ཉེས་བྱས་སོ། ། བྱང་ཆུབ་ཆེན་པོ་དང་ཆོས་ཀྱི་འཁོར་ལོ་དང་ཆོ་
འཕྲུལ་ཆེན་པོ་དང་ལྷ་ལས་བབས་པའི་མཆོད་རྟེན་བཞི་བོ་གཅིག་ལ་
བསྔོས་པ་མ་གྲུབ་པའི་ཚེ་ཕན་ཚུན་བསྒྱུར་ཏུ་རུང་ཞིང་། དེ་དག་ལ་
བསྔོས་པ་མ་གྲུབ་ནའང་མཆོད་རྟེན་གཞན་ལ་བསྒྱུར་ཏུ་མི་རུང་ལ།
གཞན་ལ་བསྔོས་པ་མ་གྲུབ་པའི་ཚེ་བཞི་བོ་དེ་དག་ལ་བསྒྱུར་དུ་རུང་
ངོ༌། ། བཞི་བོ་དེ་དག་ལས་གཞན་པའི་དཀོན་མཆོག་ལ་བསྔོས་པ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 163
ནང་ཕན་ཚུན་མ་གྲུབ་ན་བསྒྱུར་ཏུ་རུང་ལ། གཞན་དུ་རྣམ་པ་
ཐམས་ཅད་དུ་བསྒྱུར་བར་མི་བྱའོ། ། གཉིས་པ་བསླབ་བྱའི་ཉེས་བྱས་
ནི་སྲུང་མ་མ་བཞག་པར་གཙུག་ལག་ཁང་རང་དགར་དོར་བ་དང་།
སྲུང་མ་དེས་གནས་དེར་དགེ་སློང་གཞན་མ་བྱུང་ན་ལོ་བཅུ་མ་བསྡད་
པ་དང་། དེའི་ཚེ་ཉེ་འཁོར་གྱི་གཙུག་ལག་ཁང་དང་གསོ་སྦྱོང་ཐ་
དད་ཅིང་རྙེད་པ་ཐུན་མོང་བའི་ལས་མ་བྱས་པ་དང་། འགྲོ་བའི་ཚེ་
རྫས་ རྣམས་ ཉེ་ འཁོར་ གྱི་ གཙུག་ ལག་ ཁང་ དུ་ མ་ བཅོལ་ བ་ དང་།
གནས་དེར་སྡོད་པ་འགའ་ཞིག་བྱུང་ན་བཅོལ་ས་དེས་རྫས་རྣམས་མ་
བྱིན་པ་དང་། བཅོལ་ས་དེས་མ་བྱིན་ན་འཆོལ་བ་བོས་བླངས་ཏེ་མ་
བྱིན་པ་དང་། གཙུག་ལག་ཁང་དུ་ཕུལ་བའི་རྫས་གཙུག་ལག་ཁང་
གཞན་དུ་སྦྱིན་པ་དང་སྦྱིན་བདག་གིས་གཙུག་ལག་ཁང་གི་རྗེས་གཙུག་
ལག་ཁང་གཞན་དུ་བསྒྱུར་བའི་ཚེ་མཐུས་མ་བཟུང་བ་དང༌། གཙུག་
ལག་ཁང་གི་རྫས་གཙུག་ལག་ཁང་གཞན་དུ་གཡར་བོར་མི་སྦྱིན་པ་
རྣམས་སོ། །
གཉིས་པ་གོས་སྒྲུབ་པའི་དུས་ལ་བརྟེན་པ་ལ་གཉིས་ལས་དང་
བོ་རས་ཆེན་གྱི་སྤང་བ་ལ་གཉིས་ལས་དང་བོ་ལྟུང་བ་རྣམ་གཞག་ལ་
བཞིའི་དང་བོ་ལ། གཞིའི་ཡན་ལག་ལ་གང་ལ་བཙལ་བའི་ཡུལ་ནི་
ཁྱིམ་པ་ཆོས་ལྔ་ལྡན་གྱི་སྟེང་དུ་ཅི་བདེར་སྟོབ་པ་བོ་མ་ཡིན་པའོ། །
གང་བཙལ་བའི་དངོས་པོ་ནི་རས་ཆེན་ནམ་རས་ཆེན་གྱི་རྒྱུ་རུང་ཞིང་
ཚད་དང་ལྡན་པ། དུས་ཚིགས་སུ་མ་སྤྱད་པ། ཆར་ཆུ་སྐྱོབ་པའི་བྱ་



164 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བ་བྱེད་ནུས་པ། སྦྱིན་བདག་དེ་ཉིད་ཀྱི་ཡིན་པའོ། ། ཚོལ་བའི་
དུས་ ནི་ རང་ གི་ ཁས་ ལེན་ ལ་ ལྟོས་ ཟླ་ བ་ གཅིག་ ལས་ སྔ་ བའོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་སློང་བར་
འདོད་པ་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་
གྱིས་སློང་བར་ཞུགས་པའོ། ། མཐར་ཐུག་དེའི་རྐྱེན་གྱིས་ཁས་ལེན་
གྱི་ཟླ་བ་གཅིག་གི་སྔ་རོལ་ཏུ་ཐོབ་པའོ། ། དེ་ནི་བཙལ་བའི་སྤང་བ་
ཡིན་ལ། སྦྱིན་བདག་དེ་ཉིད་ཀྱི་ཡིན་པ་ཞེས་པའི་གནས་སུ་རང་གི་
ཡིན་པ་ཞེས་སྦྱར་ནས་ལྷག་མ་གང་བསླང་བའི་དངོས་པོའི་ཆོས་ཚང་
བའི་རས་ཆེན་དེ་རང་གི་ཁས་བླངས་ལ་ལྟོས་པའི་དགག་དབྱེ་བྱས་
ནས་སྤེད་པ་བོ་ལ་མ་གཏད་པར་ཟླ་བ་ཕྱེད་བཅང་སྟེ། ཞག་ཕྱི་མའི་
སྐྱ་རེངས་ཤར་ནས་རས་ཆེན་བཞག་པ་འཕྱིས་པའི་སྤང་བར་འགྱུར་
རོ། ། དུས་ཚིགས་སུ་སྤྱད་པ་བཞག་པ་འཕྱིས་པ་དང༌། བཙལ་
བ་སྔས་པ་དང་། དུས་མ་ཡིན་པར་བཙལ་བ་ལས་དུས་སུ་ཐུབ་པ་
རྣམས་ལ་ཉེས་བྱས་སོ། ། བསླབ་བྱའི་ཉེས་བྱས་ནི་རང་གི་ཁས་
ལེན་ལ་ལྟོས་པའི་ཟླ་བ་གཅིག་ནས་བརྩམས་ཏེ་མ་བཙལ་བ་དང་།
དགག་དབྱེ་ཟིན་པའི་འོག་ཏུ་ཟླ་བ་ཕྱེད་ཀྱི་བར་དུ་མ་བཅངས་པའོ། །
གཉིས་ པ་ གཏད་ པ་ ལས་ བྱུང་ བའི་ སྤང་ བ་ ལ་ བཞི་ ལས།
གཞིའི་ཡན་ལག་ལ་གང་ལས་བདག་གིར་བྱ་བའི་སྦྱིན་བདག་ནི་ཉེ་དུ་
མ་ཡིན་པ་མ་གཏོགས་པའི་ཁྱིམ་པ་ཆོས་བཞི་ལྡན་ནོ། ། གང་བདག་
གིར་བྱ་བའི་དངོས་པོ་ནི་དབྱར་གནས་ལས་བྱུང་བའི་གོས་རྙེད་ཡིན་



---
--
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 165
པ། ཕལ་ཆེར་རུང་ཞིང་ཚད་དང་ལྡན་པ། ནད་པ་ལ་སོགས་པའི་
གཏད་པ་ལས་བྱུང་བའི་རྙེད་པ་མ་ཡིན་པའོ། །རྟེན་ནི་སྔ་རོལ་ཏུ་རྙེད་
པ་བདག་གིར་བྱས་ན་དགེ་འདུན་གྱི་རྙེད་པའི་བར་ཆད་སྤོང་བ་མ་
ཡིན་པའོ། ། བདག་གིར་བྱེད་པའི་དུས་ནི་དབྱར་གྱི་ནང་ཡིན་
པའོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་བདག་གིར་
བྱེད་འདོད་རྒྱུན་མ་ཆད་པའོ། ། སྦྱོར་བ་བདག་གིར་བྱེད་པ་ལ་
ཞུགས་པ། མཐར་ཐུག་བདག་གིར་བྱ་བར་ངེས་པའོ། ། དེ་ནི་
དབྱར་རྙེད་བདག་གིར་བྱ་བ་སྔས་པའི་སྤང་བ་ཡིན་ལ། གཏད་པའི་
དབང་གིས་དགག་དབྱེ་ལས་ཞག་བཅུའི་ནང་དུ་བདག་གིར་བྱེད་པ་ལ་
ཉེས་པ་མེད་ཅིང་དེ་ཡང་དབྱར་ནང་དུ་བགོ་བར་བྱེད་ན་བགོ་བ་སྔས་
པའི་སྤང་བར་འགྱུར་ལ། དེའི་ཚུལ་ནི་ཀུན་སློང་རང་གི་སྐལ་བ་ནོད་
པར་འདོད་པ་དང་། མཐར་ཐུག་རང་གི་སྐལ་བ་ཐོབ་པ་ཡིན་ལ་
གཞན་རྣམས་གོང་དང་འདྲའོ། ། དབྱར་རྙེད་བཞག་པ་འཕྱིས་
པའི་སྤང་བ་ལ་དངོས་པོའི་ཁྱད་པར་རང་གི་ཡིན་པ་དང་བགོས་ན་
བར་ཆད་དུ་འགྱུར་བའི་རྐྱེན་དང་མི་ལྡན་པ། རྟེན་ནི་སྦྱིན་བདག་
གི་ཚིག་གིས་དབང་མེད་པ་མ་ཡིན་པ་དབྱར་རྙེད་སྦེད་པ་བོ་མ་བསྐོས་
པ་དང་། དུས་ནི་དགག་དབྱེའི་ཕྱི་དེ་ཉིན་ཡིན་པ། ཀུན་སློང་རང་
དོན་ དུ་ འཆང་ བར་ འདོད་ པ། སྦྱོར་ བ་ འཇོག་ པར་ རྩོམ་ པ།
མཐར་ཐུག་ཚེས་བཅུ་དྲུག་གི་མཚན་མོ་འདས་པ་རྣམས་ནི་ཐུན་མོང་
མ་ཡིན་པའི་ཡན་ལག་ཡིན་ལ་ལྷག་མ་སྔར་དང་འདྲའོ། །



166 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཉིས་པ་རབ་བྱུང་གི་གཞི་ལས་གྱུར་པའི་སྤང་བ་ལ་གཉིས་
ལས་དགེ་སློང་མ་ལ་གོས་ལེན་པའི་སྤང་བ་ལ་བཞི་ལས། གཞིའི་
ཡན་ལག་ལ་གང་ལེན་པའི་གཞི་ཡུལ་ནི་འཁྲུར་འཇུག་གི་སྐབས་སུ་
བསྟན་པའི་དགེ་སློང་མ་ཆོས་བརྒྱད་ལྡན་གྱི་སྟེང་དུ་དད་པ་དང་་་་ .
སེམས་ཡངས་རྒྱ་ཆེ་བ་མ་ཡིན་པའོ། ། ་གང་ལེན་པའི་དངོས་པོ་ནི་
གོས་རུང་ཞིང་ཚད་དང་ལྡན་པ། དགེ་སློང་མ་དེ་ཉིད་ཀྱི་ཡིན་ཞིང་
དེ་ཉིད་དང་འབྲེལ་བར་གནས་པ། གང་གིས་ལེན་པའི་རྟེན་ནི་དགེ་
སློང་མས་དགེ་འདུན་ལ་གོས་འབུལ་བའི་ཚེ་དེའི་ཁོངས་སུ་མ་གཏོགས་
པ། དགེ་སློང་མ་དེ་ལ་ཆོས་སྟོན་པ་དང་གཞན་བསྙེན་རྫོགས་བྱེད་
པ་དང་ཉོ་ཚོང་སོགས་ཀྱི་དོན་མ་ཡིན་པ་དང་ཆོས་གོས་ཚང་བར་ཡོད་
པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རང་དོན་
དུ་ལེན་འདོད་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་
གྱིས་ལེན་པར་ཞུགས་པ། མཐར་ཐུག་ཐོབ་པའོ། །
གཉིས་པ་བྱིན་འཕྲོག་གི་སྤང་བ་ལ་བཞི་ལས། གཞིའི་ཡན་
ལག་ལ་གང་ལ་འཕྲོག་པའི་ཡུལ་ནི་དགེ་སློང་ཆོས་དྲུག་ལྡན་ནོ། །
གང་འཕྲོག་པའི་དངོས་པོ་ནི་གོས་སམ་ལྷུང་བཟེད་ཡིན་པ། རུང་
ཞིང་ཚད་དང་ལྡན་པ། རང་ངམ་གཞན་གྱིས་བྱིན་པས་ཡུལ་དེ་དབང་
བའོ། །བསམ་པ་ལ་འདུ་ཤེས་མ་འཁྲུལ་ཞིང་གང་ཟག་དེ་གནོད་པ་
ལས་བཟློག་པ་དང་རྫས་ཀྱི་ཆ་ནས་ཆུད་གཟན་པ་དང་རང་ངམ་་་
གཞན་ལོངས་སྤྱོད་པའི་ཆེད་མ་ཡིན་པ། ཁྲོ་བ་སོགས་ཀྱིས་གཏན་
，



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 167
དུའམ་རེ་ཞིག་དབྲལ་བར་འདོད་པའོ། ། སྦྱོར་བ་རང་ངམ་བསྐོས་
པས་ལུས་ངག་གཉིས་ཀའམ་གང་རུང་གིས་འཕྲོག་པར་ཞུགས་པའོ། །
མཐར་ཐུག་ལུས་ལས་བྲལ་བའམ་ལུས་དང་མ་འབྲལ་བ་འཕྲོག་ན་
གནས་ནས་སྤེགས་པའོ། །གཞིའི་ཡན་ལག་མ་ཚང་བ་བསྙེན་པར་མ་
རྫོགས་པ་ལས་འཕྲོག་པ་དང༌། ཀུན་སློང་གི་ཡན་ལག་མ་ཚང་བ་
མཐོ་འཚམ་པའི་བསམ་པས་རེ་ཞིག་ཙམ་འཕྲོག་པ་རྣམས་ལ་ཉེས་བྱས་
སོ། ། ལྟུང་བ་ཕྱིར་བཅོས་བྱེད་པའི་ཚེ་ཕྱིར་མ་བྱིན་ན་བསླབ་བྱའི་
ཉེས་བྱས་སུ་འགྱུར་ལ་ཕྱིར་བཅོས་ཀྱང་མི་འཆགས་སོ། །
གཉིས་པ་སྟན་ལས་གྱུར་པ་ལ་བཞི་ལས། དང་བོ་སྲིན་བལ་གྱི་
སྟན་བྱེད་པའི་སྤང་བ་ལ་བཞི་ལས། གཞིའི་ཡན་ལག་ནི་སྲིན་བལ་
ཡིན་པ་རུང་ཞིང་ཚད་དང་ལྡན་པ་རང་གི་ཡིན་པ་དཀོན་ཞིང་རིན་ཆེ་
བ་མ་ཉམས་ཤིང་ཉམས་པ་དང་མ་འདྲེས་པ་སྔར་ཚད་ལ་གནོད་པའི་
བཟོའི་རྩོམ་པ་མ་བྱས་པའོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་རང་གི་དོན་དུ་གླིངས་པའམ་ནང་ཚངས་ཅན་གྱི་སྟན་
བྱེད་འདོད་རྒྱུན་མ་ཆད་པའོ། ། སྦྱོར་བ་རང་ངམ་ བསྐོས་ པས་
བྱེད་པར་རྩོམ་པ། མཐར་ཐུག་དེའི་རྐྱེན་གྱིས་གླིངས་པའམ་ནང་
ཚངས་ཅན་གང་རུང་གི་བཀྲམ་པ་རྫོགས་པའོ། ། ཡན་ལག་མ་
ཚང་བ་སྲིན་བལ་ཉམས་པ་ལ་སྟན་བྱེད་པ་དང་། བལ་དཀར་བོ་
སོགས་ཉུང་ངུ་དང་བསྲེས་ཏེ་སྟན་བྱེད་པ་རྣམས་ལ་ཉེས་བྱས་སོ། །
གཉིས་པ་བལ་ནག་འབའ་ཞིག་གི་སྟན་བྱེད་པ་ལ་བཞི་ལས། གཞིའི



168. རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཡན་ལག་ནི་སྲིན་བལ་ཡིན་པ་མ་གཏོགས་པའི་སྔར་གྱི་གཞིའི་ཡན་
ལག་རྣམས་ཀྱི་སྟེང་དུ་ཁ་བསྒྱུར་བས་ནག་པོར་བྱས་པ་མ་ཡིན་པའི་
ལུག་ནག་གི་བལ་ནག་པོ་འབའ་ཞིག་ ཡིན་པ་དང་། བསམ་སྦྱོར་
དང་མཐར་ཐུག་ སྡང་དང་འདྲ་ཞིང་། བལ་སྔོན་པོ་དང་ཁམ་པ་
དང་འདམ་ཁ་འབའ་ཞིག་གི་སྟན་བྱེད་པའི་སྤང་བ་སྐྱེད་པའི་ཚུལ་
ཡང་དེ་བཞིན་དུ་ཤེས་པར་བྱའོ། །དེ་རྣམས་ནི་གླིངས་པའི་སྟན་གྱི་
དབང་དུ་བྱས་སོ། ། གསུམ་པ་ཆ་གཉིས་བསྲེ་བའི་སྤང་བ་ལ་་་
གཞིའི་ཡན་ལག་ནི། ལུག་བལ་ནག་པོ་འབའ་ཞིག་གི་སྟན་གྱི་ཕྱེད་ལས་ .
ལྷག་པར་བྱས་པ་ཐུན་མོང་མ་ཡིན་པའི་ཡན་ལག་ཡིན་ལ་ཡན་ལག་
ལྷག་མ་སྔར་བཞིན་ནོ། ། ཆ་གཉིས་བསྲེས་པའི་ སྟན་བྱེད་པའི་
ཕྱེད་ཀྱི་ཆ་དཀར་བོ་དང་མཁོ་བ་བལ་ཆ་མཉམ་དུ་བྱ་དགོས་པ་ལ་
དཀར་བོ་ལྷག་པ་བྱས་ན་བསླབ་བྱའི་ཉེས་བྱས་སོ། །དེ་ལྟར་སྲིན་བལ་
དང་བལ་ནག་སོགས་ལས་ལྟུང་བ་སྐྱེད་པ་ཡང་ཡུལ་དུས་དེར་རིན་ཆེ་
བའི་དབང་དུ་བྱས་ཀྱི་དཀར་བོ་སོགས་རིན་ཆེ་བ་ལ་ནི་དེ་དག་ལས་
ལྟུང་བར་འགྱུར་རོ། །བཞི་བ་ལོ་དྲུག་གི་ནང་དུ་སྟན་གཉིས་པ་བྱེད་
པའི་སྤང་བ་ལ། ལྟུང་བ་རྣམ་གཞག་དང་། བསླབ་བྱའི་ཉེས་བྱས་
གཉིས། དང་བོ་ལ་བཞི་ལས། གཞིའི་ཡན་ལག་ལ་གང་བསྒྲུབ་པའི་
དངོས་པོ་ནི་ སྟན་གྱི་རྒྱུ་ཡིན་པ། རུང་ཞིང་ཚད་དང་ལྡན་པ་མ་་
ཉམས་པ། རང་གི་ཡིན་པ། སྔར་ཚད་ལ་གནོད་པའི་བཟོའི་རྩོམ་
པ་མ་བྱས་པའོ། ། གང་གིས་སྒྲུབ་པའི་རྟེན་ནི་སྟན་སྔ་མ་བྱས་ནས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 169 །
ལོ་དྲུག་མ་ལོན་པ། སྟན་སྔ་མ་ཡོད་པའམ་མེད་ཀྱང་རང་དགར་
བཏང་བ་གནང་བ་མ་ཐོབ་པའོ། །བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་གླིངས་པའི་སྟན་བྱེད་འདོད་རྒྱུན་མ་ཆད་པའོ། །སྦྱོར་ .
བ་རང་ངམ་བསྐོས་པས་བྱེད་པར་ཞུགས་པ། མཐར་ཐུག་བཀྲམ་པ་
རྫོགས་པའོ། ། ལོ་ངོ་མཐོང་དྲུག་ལོན་ན་ལྟུང་བ་མེད་དེ། རྣམ་
འབྱེད་ལས། དྲུག་པ་ལ་བྱེད་ན་ལྟུང་བ་མེད་དོ་ཞེས་གསུངས་སོ། །
ལྟུང་བ་འབྱུང་བའི་ཚུལ་ནི། གནང་བའི་སྟན་དང་ལྷན་ཅིག་གམ་
རྗེས་སུ་མ་གནང་བའི་སྟན་བྱེད་པར་བརྩམས་པ་ཙམ་ན་ཉེས་བྱས་
དང་། ཕྱི་མ་སྔར་ཟིན་པར་བྱེད་ཙམ་ན་མཐར་ཐུག་གི་ལྟུང་བ་མེད་
ཅིང་གཉིས་ཀ་ཟིན་པའི་ཚེ་སྤང་ལྟུང་དུ་འགྱུར་རོ། ། གཉིས་པ་
བསླབ་བྱའི་ཉེས་བྱས་ནི་སྟན་བྱེད་པའི་གནང་པ་གསོལ་བར་མི་འོས་
བཞིན་དུ་གསོལ་བ་དང་། གང་ལ་གནང་བ་གསོལ་བའི་དགེ་འདུན་
གྱིས་རང་ངམ་བསྐོས་པས་གནང་བ་སྦྱིན་པར་འོས་མི་འོས་མ་བརྟགས་ .
པ་དང༌། རྟོག་པ་བོའམ་སྟན་ལོངས་སྤྱོད་པ་གཞན་གྱིས་ཀྱང་སྟན་
གྱི་ཆུ་དང་ཞེང་དུ་ལྷ་གནམ་བཅད་པ་དང་། ཚད་ལས་ཆུང་ན་མ་
བསྐྱེད་པ་དང་། རལ་བམ་བཙེམས་པ་དང་། རྡོལ་བ་དང་ཤ་ཟད་
པ་ལ་མ་སྦྱར་བ་དང་། བཅོས་དཀའ་བའི་ཚེ་གནང་བ་མ་བྱིན་པ་
རྣམས་སོ། །
གསུམ་པ་བལ་ལས་གྱུར་པ་ལ་གཉིས་ལས། བལ་འཁུར་བའི་
སྤང་བ་ལ་བཞི་ལས། གཞིའི་ཡན་ལག་ལ་གང་འཁུར་བའི་དངོས་པོ་
-



--
170 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནི་བལ་ཡིན་པ། རུང་ཞིང་ཁུར་དུ་ལོངས་པ། རང་གི་ཡིན་པ།
ངོ་མ་སྤོས་པའོ། ། གང་དུ་འཁུར་བའི་ལམ་ནི་ སའི་ལམ་དང་།
རྒྱང་གྲགས་ཀྱི་མཐའ་ཡིན་པའོ། ། དུས་ནི་ཉི་མ་གཅིག་ཡིན་པ།
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་འཁུར་
འདོད་རྒྱུན་མ་ཆད་པའོ། ། སྦྱོར་བ་འཁུར་བར་རྩོམ་པ། མཐར་
ཐུག་རྒྱང་གྲགས་འདས་པའོ། །ལྟུང་བར་འགྱུར་ཚུལ་ནི་ཁུར་འཁྱེར་
བ་གཞན་མེད་ན་དཔག་ཚད་གསུམ་འཁྱེར་དུ་གནང་བ་ལས་དེ་ལས་
རྒྱང་གྲགས་གཅིག་འདས་པ་ན་ སྤང་བ་དང༌། འཁྱེར་བ་ཡོད་ན་
ཁུར་ཙམ་ནས་ཉེས་བྱས་གཅིག་དང་། རྒྱང་གྲགས་གཅིག་འདས་པ་ན་
སྤང་བར་འགྱུར་ཞིང་གཉིས་ཀ་ལ་ཡང་རྒྱང་གྲགས་ཕྱེད་རེ་རེ་ལ་ཉེས་
བྱས་དང་། བསྒོམས་བྱུང་གི་རྫུ་འཕྲུལ་ལས་གཞན་པས་ནམ་མཁའ་
ལ་འཁུར་བ་དང་། སྤྲུལ་བས་ཁུར་བ་ལ་ཉེས་བྱས་སོ། ། ལུས་
ཕྲག་རྡང་གིས་ཁུར་འཁུར་བ་དང༌། གློ་དང་རྒྱབ་དང་རྐེད་པ་དང་
མགོ་བོས་ཁུར་བ་དང་དེ་ལས་གཞན་དུ་ཡང་ཁུར་ཕྱེད་ལས་ལྷག་པ་
ཁུར་བ་ལ་ཉེས་བྱས་སོ། ། གཉིས་པ་བལ་རྨེལ་དུ་འཇུག་པའི་སྤང་
བ་ལ་བཞི་ལས། གཞིའི་ཡན་ལག་ལ་གང་ལ་རྨེལ་དུ་འཇུག་པའི་
ཡུལ་ནི་འཁྲུར་འཇུག་དང་འདྲ་ལ། གང་རྨེལ་དུ་འཇུག་པའི་དངོས་
པོ་ནི་གོས་ཁྲུ་གང་ཡན་ཆད་ཀྱི་རྒྱུར་གྱུར་པའི་བལ་ཡིན་པ་རུང་བ།
རྨེལ་བར་འོས་པ། ཚད་ལ་གནོད་པའི་རྨེལ་བའི་རྩོམ་པ་མ་བྱས་པ། །
རང་གི་ཡིན་པའོ། ། ཡན་ལག་ལྷག་མ་འཁྲུར་འཇུག་དང་འདྲ་བ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 171
ལས་བལ་འཁྲུ་བ་དང་འཚེད་པ་དང་རྨེལ་དུ་འཇུག་པ་གང་རུང་བྱས་
པའོ་ཞེས་སྦྱར་རོ། ། གཉིས་པ་ནོར་ལ་བརྟེན་པའི་སྤང་བ་ལ་་་
བཞིའི་དང་བོ་བསྐུར་བའི་སྤང་བ་ལ་བཞི་ལས། གཞིའི་ཡན་ལག་ལ་
གང་ལ་སློང་བའི་ཡུལ་ནི་སྦྱིན་བདག་དང་ཕོ་ཉ་བ་དང་ཞལ་ཏ་བ་
གསུམ་ག་ཁྱིམ་པ་ཆོས་ལྔ་ལྡན་ཡིན་པའོ། ། གང་སློང་བའི་དངོས་
པོ་ནི་སྦྱིན་བདག་གིས་གོས་ཀྱི་རིན་དུ་ཕོ་ཉ་བ་ལ་རིན་པོ་ཆེ་བསྐུར་ཞིང་
དེས་ཞལ་ཏ་བ་ལ་གཏད་པ་ལས་གྲུབ་པའི་གོས་ཁྲུ་གང་གི་ཚད་དུ་
ལོངས་པ་ཡིན་པའོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
སྐུལ་འདེད་དྲུག་ལས་ལྷག་པའི་ཞལ་ཏ་བས་སྦྱིན་བདག་གི་སེམས་བསྡུ་
བར་ཁས་མི་ལེན་པ་ལས་རང་དོན་དུ་ལེན་འདོད་རྒྱུན་མི་ཆད་པའོ། །
སྦྱོར་བ་ལེན་པར་ཞུགས་པ། མཐར་ཐུག་གོས་ཐོབ་པའོ། ། ལྟུང་
བར་འགྱུར་ཚུལ་ནི་ཞལ་ཏ་བ་ལ་སྐུལ་འདེད་དྲུག་ལས་ལྷག་པར་བྱས་
ཏེ་གོས་ལེན་པའམ་མ་ལྷག་ཀྱང་སྐུལ་འདེད་དྲུག་བྱས་པའི་འོག་ཏུ་མ་
གྲུབ་པའི་ཚེ་སྦྱིན་བདག་ལ་སྤངས་པ་ལས་དེའི་ཚེ་ཞལ་ཏ་བས་གོས་
འབུལ་བར་བྱེད་པ་ན་སྦྱིན་བདག་གི་སེམས་བསྡུ་བར་ཁས་མི་ལེན་པ་
ལས་བླངས་པ་གཉིས་ཀ་ལ་སྤང་བར་འགྱུར་རོ། །ཕོ་ཉ་བས་དགེ་སློང་
ལ་ཞལ་ཏ་བ་ལ་གནས་གོས་ལོང་ཞིག་ཅེས་མ་སྨྲས་པར་བླངས་པ་དང༌།
ཕོ་ཉ་བས་རིན་པོ་ཆེ་གཏད་པ་ན་མ་སྤངས་པ་དང་། ཕོ་ཉ་བས་མ་
དྲིས་པར་ཞལ་ཏ་བ་སྟོན་པ་དང༌། སྐུལ་འདེད་དྲུག་བྱས་ཀྱང་མ་
གྲུབ་པའི་ཚེ་སྦྱིན་བདག་ལ་མ་སྦྲན་པ་དང་། སྐུལ་འདེད་དྲུག་ལས་



-
-
--
172 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མ་ལྷག་ཀྱང་སྐུལ་བ་གསུམ་ལས་ལྷག་པ་རྣམས་ལ་ཉེས་བྱས་སོ། །
གཉིས་པ་གསེར་དངུལ་ལ་རེག་པའི་སྤང་བ་ལ་གཉིས་ཀྱི་ལྟུང་
བ་རྣམ་གཞག་ལ་བཞི་ལས། གཞིའི་ཡན་ལག་ནི་རིན་པོ་ཆེ་ཡིན་པ།
ཉོ་ཚོང་ལ་སོགས་པའི་ཐ་སྙད་གདགས་སུ་རུང་བ། རང་གི་ཡིན་པ་
འཐོབ་པར་ལྕོགས་པ་ན་གནས་པ། བདག་གིར་བྱ་བ་རྫོགས་པ།
སྦྱིན་བདག་ལ་ཡིད་བརྟན་ཏེ་བཅང་བ་དང་ཞལ་ཏ་བ་ཁྱིམ་པ་སོགས་
བདག་པོར་ཁས་ལེན་དུ་གཞུག་པ་དང་བྱིན་གྱིས་བརླབ་པ་སྟེ་རུང་བ་
གསུམ་པོ་གང་ཡང་མ་བྱས་པ་དང་། ཆུད་འཛའ་བའི་རྐྱེན་དང་མི་
ལྡན་པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རེག་
འདོད་རྒྱུན་མ་ཆད་པའོ། ། སྦྱོར་བ་རང་ངམ་བསྐོས་པས་མངོན་
སུམ་དུ་རེག་པར་ཞུགས་པ་། མཐར་ཐུག་རེག་པ་རྫོགས་པའོ། །
དེ་དག་ལས་གཞིའི་ཡན་ལག་མ་ཚང་བ་འཐོབ་པར་ལྕོགས་པ་ན་་་་
གནས་པ་མ་ཡིན་པ་བདག་གིར་བྱས་པ་དང་། སྙད་གདགས་སུ་
རུང་བའི་རིན་པོ་ཆེར་སྨོས་པ་ལྔ་དང་། སོག་མའི་ཕྲེང་བ་གསེར་
ཆུས་བྱུགས་པ་ལ་སོགས་པ་བཅོས་མ་དང་། རིན་པོ་ཆེ་གས་པ་ལ་
སོགས་པས་སྙད་གདགས་སུ་མི་རུང་བ་རྣམས་ལ་རེག་གམ་རེག་ཏུ་
འཇུག་ན་ཉེས་བྱས་སོ། ། བསླབ་བྱའི་ཉེས་བྱས་ནི་མེ་དང་ཆུའི་
དོན་དུ་མེ་ཤེལ་དང་ཆུ་ཤེལ་བཞག་པའི་ཚེ་མ་སྦས་པ་དང་། དེ་རྐུན་
པོ་ལ་བསྟན་པ་དང༌། མེ་དང་ཆུ་ཕྱུང་ནས་རྐུན་པོ་ལ་མ་བྱིན་པ་
དང༌། རྒྱུ་ལ་སོགས་པ་གནང་པའི་ཡོ་བྱད་ལ་རིན་པོ་ཆེའི་ཤན་་་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 173
བསྲེས་པ་བདག་གིར་བྱས་པ་དང༌། ར་གན་ལ་སོགས་པ་མི་རུང་བ་
ལས་བྱས་པའི་ལྷུང་བཟེད་རབ་ཏུ་བྱུང་ནས་བདག་གིར་བྱས་པ་དང་། .
རབ་ཏུ་མ་བྱུང་བའི་ཚེ་བདག་གིར་བྱས་པའི་ལྷུང་བཟེད་མི་རུང་བ་དེ་
དག་ཏུ་ལོངས་སྤྱད་དགོས་པའི་རྐྱེན་བྱུང་བའི་ཚེ་སྨན་ཕོར་གྱི་འདུ་
ཤེས་ཀྱིས་མ་སྤྱད་པ་རྣམས་སོ། །
གསུམ་པ་མངོན་ཚན་ཅན་གྱིས་སྤྱོད་པའི་སྤང་བ་ལ་གཉིས་ཀྱི་
ལྟུང་བ་རྣམ་གཞག་ལ་བཞི་ལས། གཞིའི་ཡན་ལག་ལ་གང་ལ་མངོན་
ཚན་བྱ་བའི་ཡུལ་ཁྱིམ་པ་ཆོས་ལྔ་ལྡན་ནོ། ། གང་བྱ་བའི་དངོས་པོ་
ནི་རིན་པོ་ཆེའམ་འབྲུ་ལ་སོགས་པའི་ནོར་ཡིན་པ། རང་དབང་བ།
གོས་ཁྲུ་གང་ཡན་ཆད་ཀྱི་རིན་དུ་ཆོག་པའོ། ། བསམ་པ་ལ་འདུ་ .
ཤེས་མ་འཁྲུལ་ཞིང་ཀུན་སློང་རང་དགར་རང་ཁོ་ནའི་དོན་དུ་བསྐྱེད་
འདོད་པ་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་
གྱིས་སྐྱེད་པར་ཞུགས་པའོ། ། མཐར་ཐུག་ཡུལ་དུས་དེའི་བསྐྱེད་
གང་ཡིན་པ་ཐོབ་པའོ། ། བསླབ་བྱའི་ཉེས་བྱས་ནི་དཀོན་མཆོག་
གི་རྫས་ཀུན་དགའ་ར་བའམ་དགེ་བསྙེན་ལ་སོགས་པ་བསྐོས་ཏེ་བསྐྱེད་
གཏོང་བའི་གཏའ་ཉིས་རི་བླང་བ་སོགས་དང༌། རྒྱུས་མི་ཤེས་པའི་
དགེ་སློང་ལ་བརྗོད་པ་རྣམས་མ་བྱས་པའོ། །
བཞི་བ་ཉོ་ཚོང་གི་སྤང་བ་ལ་གཉིས་ཀྱི་ལྟུང་བ་རྣམ་གཞག་ལ་
བཞི་ལས། གཞིའི་ཡན་ལག་ལ་ཉོ་ཚོང་བྱ་བའི་ཡུལ་དང་། གང་ཉོ་
ཚོང་བྱ་བའི་དངོས་པོ་ནི་མངོན་ཚན་ཅན་གྱིས་སྤྱོད་པ་དང་འདྲ་ལ།
，



174
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ཁེ་འདོད་པས་ཉོ་ཚོང་
བྱེད་འདོད་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་
གྱིས་ཉོ་ཚོང་བྱེད་པར་ཞུགས་པ། མཐར་ཐུག་དེའི་རྐྱེན་གྱིས་ཉོ་ཚོང་
གི་བསྐྱེད་ཐོན་པའོ། །བསླབ་བྱའི་ཉེས་བྱས་ནི་ཁྱིམ་པའི་ཉོ་ཚོང་གི་
བར་འཚངས་བྱས་པ་དང༌། རང་གི་ཆོས་གོས་སོགས་ཉོ་བའི་ཚེ་
ཁྱིམ་པ་ཡོད་བཞིན་དུ་དེ་ལ་མ་བཅོལ་བར་རང་གིས་རིན་ཐང་བཏབ་
པ་དང་། ཁྱིམ་པ་མེད་ན་འོས་པའི་རིན་འདི་ཙམ་ཞེས་ལན་གསུམ་
གྱི་བར་དུ་མ་བྱས་པ་དང༌། དཀོན་མཆོག་ལས་གཞན་གྱི་དོན་དུ་
ཟོང་ལ་རྩེག་པ་དང་། འདི་ཁོ་ན་ལྟར་མ་ཡིན་ན་རྫས་འདི་སྦྱིན་ནོ་
ཞེས་པ་ལྟ་བུ་གཏའི་གཞུག་པ་དང་། དགེ་འདུན་གྱི་རྫས་བསྐྱེད་
གཏོང་བའི་གང་ཟག་ལ་ལས་བྱེད་པས་མ་གཏང་བ་དང་། བསྐྱེད་
གཏོང་བ་དེས་ཀྱང་རྒན་རབས་ལ་མ་ཞུས་པར་བསྐྱེད་གཏོང་བ་སོགས་
ལ་བརྩོན་པ་དང་། དགེ་འདུན་གྱི་རྫས་ལས་བསྐྱེད་ཅི་ཙམ་ཐོབ་པ་
དང་། ཇི་ཙམ་ལོངས་སྤྱད་པ་སོགས་ཡི་གེ་བྲི་བ་ལ་ནན་ཏན་མ་བྱས་
པ་རྣམས་སོ། །
གསུམ་པ་སྣོད་སྤྱད་ལས་གྱུར་པ་ལ་གཉིས་ལས་ ལྷུང་བཟེད་་་་
འཆང་བའི་སྤང་བ་ལ་ཡན་ལག་རྣམས་གོས་ཞག་བཅུ་འཆང་སྤང་དང་
འདྲ་བ་ལས་གོས་ཁྲུ་གང་དུ་ལོངས་པ་ཞེས་པའི་གནས་སུ་ལྷུང་བཟེད་
ཚད་དུ་ལོངས་པ་ཞེས་སྦྱར་བར་བྱའོ། ། ལྷུང་བཟེད་ཚད་ལས་
ལྷག་པ་དང་། སོ་མ་ཚོས་པ་དང་། ཁ་དོག་སྐྱ་བོ་རྣམས་འཆང་བ་



.
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 175
དང་། ཆུང་ངུ་ལྷུང་བཟེད་མེད་པའི་དུས་སུ་ལྷུང་བཟེད་ཀྱི་དོན་དུ་
འཆང་བ་ལ་ཉེས་བྱས་སོ། ། གཉིས་པ་ལྷུང་བཟེད་ཚོལ་བའི་སྤང་
བ་ལ་གཉིས་ཀྱི་ལྟུང་བ་རྣམ་གཞག་ལ་བཞི་ལས། གཞིའི་ཡན་ལག་
ལ་གང་ལ་སློང་བའི་ཡུལ་ནི་ཁྱིམ་པ་ཆོས་དྲུག་ལྡན་ནོ། ། གང་
བསླང་བའི་ དངོས་ པོ་ ནི་ ལྷུང་བཟེད་རུང་ ཞིང་ ཚད་ དང༌ ལྡན་ པ།
སྦྱིན་བདག་དེ་ཉིད་ཀྱི་ཡིན་པའོ། ། གང་གིས་སློང་བའི་རྟེན་ནི་
འབྲེལ་མེད་མ་ཡིན་པའི་ལྷུང་བཟེད་ལོངས་སྤྱད་པར་བཟོད་པ་ཡོད་
པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རང་དོན་
དུ་སློང་འདོད་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་
ལྡན་ གྱིས་ སློང་ བར་ ཞུགས་ པ། མཐར་ ཐུག་ ལག་ ཏུ་ ཐོབ་ པའོ། །
ལྷུང་བཟེད་མེད་ཀྱང་ཡོད་པའི་བསམ་པས་སློང་བ་དང༌། ཡོད་་
བཞིན་དུ་ཉོ་བ་དང༌། རིན་ཡོད་བཞིན་དུ་གཞན་ལ་སློང་བ་དང་། ་ ་
བཟང་བོ་འདོད་པས་བརྗེ་བ་དང༌། ཉེ་དུ་ལས་སློང་བ་རྣམས་ལ་
ཉེས་བྱས་སུ་འགྱུར་རོ། །བསླབ་བྱའི་ཉེས་བྱས་ནི་ལྷུང་བཟེད་ལ་་་
སོགས་ པའི་ཡོ་བྱད་དང་དངོས་པོ་ཀུན་ལ་ཧ་ཅང་ཆགས་པ་དང་།
ལྷག་པར་ཞེན་པའི་རྫས་དེ་བཅངས་པ་དང་། ལྷུང་བཟེད་མེད་པའི་
ཚེ་མ་བསླངས་པ་དང་། སྤང་ལྟུང་དེ་ཕྱིར་བཅོས་བྱེད་པའི་ཚེ་ལྷུང་
བཟེད་ལྷག་པ་དགེ་འདུན་ལ་མ་སྤངས་པ་དང་། ལྷག་པ་དུ་མ་ཡོད་
ན་བཟང་བ་དགེ་འདུན་དང་། གཞན་རྣམས་ནང་བའི་རབ་བྱུང་ལ་
གཏན་དུ་མ་སྤངས་པ་དང༌། ། ལྷུང་བཟེད་འབྲེལ་མེད་འབྲིམ་པ་མ་
ཞེ
，
་



176 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། །
བསྐོས་པ་དང་། བསྐོས་པ་དེས་དེའི་ཆེད་དུ་དགེ་འདུན་བསྡུ་བའི་
དོན་དུ་ནན་ཏན་མ་བྱས་པ་དང༌། ལྷུང་བཟེད་ཀྱི་ཡོན་ཏན་ཇི་ལྟ་བ་
བཞིན་བརྗོད་ནས་འབྲིམ་པར་མི་བྱེད་པ་དང་། ལེན་པ་བོས་རང་
གི་འོག་མ་དེ་ལ་བྲིམས་པའི་ཚེ་ལེན་པ་དང་། དེའི་ཚེ་འབྲིམ་པར་
བྱེད་པས་ཚིགས་གསུམ་པའི་སྔ་རོལ་ཏུ་སྦྱིན་པ་དང་། གསུམ་པ་ལ་
མ་བྱིན་པ་དང༌། ལྟུང་བ་བྱུང་བ་དེ་ལ་བྲིམས་པས་བསྙིགས་པའི་
ལྷུང་བཟེད་ཐ་ཆད་མ་བྱིན་པ་དང༌། ལྷུང་བཟེད་སྤང་བ་དང་བྱིན་
རླབས་མི་བྱའོ་ཞེས་གོ་བར་མ་བྱས་པ་དང༌། དལ་བུས་སྤྱོད་པར་མ་
བསྒོ་བ་དང་། ལྟུང་བ་བྱུང་བ་དེས་ལྷུང་བཟེད་བྱིན་རླབས་ ཅན་
དང་འབྲེལ་མེད་གཉིས་ཀས་མ་སྤྱད་པ་དང་། འབྲེལ་མེད་དེ་ལ་
སྣོད་ལ་སོགས་པ་ཆེས་བཟང་བ་དང་། བྱི་དོར་དང་བོར་མ་བྱས་པ་
དང་ཟས་ཡང་བ་ལས་གཞན་བླུགས་པ་དང༌། ཟས་བཟའ་བའི་སྣོད་
བྱས་པ་རྣམས་སོ། །
བཞི་བ་ཟས་ལ་བརྟེན་པ་གསོག་འཇོག་གི་སྤང་བ་ལ་བཞི་ལས།
གཞིའི་ཡན་ལག་ནི་སྨན་རྣམ་པ་བཞི་ལས་གང་རུང་ཡིན་པ། མི་ཤ་
སོགས་ངོ་བོ་དང་ལག་ཉར་སོང་བ་སོགས་ཆོ་གའི་སྒོ་ནས་མི་རུང་བ་མ་
ཡིན་པ། མིད་པའི་ཚད་དུ་ལོངས་པ་རང་གི་ཡིན་པ་ཤ་མ་ཐང་མ་བྱེ་
བ་སོགས་ངོ་བོ་མ་རྫོགས་པ་མ་ཡིན་པ། རང་ངམ་རང་དང་འདྲ་
བས་བྱིན་ལེན་དང་བྱིན་རླབས་གང་རུང་བྱས་པའོ། ། ་ ་ བསམ་པ་
ལ་འདུ་ཤེས་མ་འཁྲུལ་ཞིང་ཀུན་སློང་བཟའ་བའི་ཆེད་དུ་འཇོག་འདོད་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 177
རྒྱུན་མ་ཆད་པའོ། །སྦྱོར་བ་འཇོག་པར་རྩོམ་པ། མཐར་ཐུག་བྱིན་
བརླབས་མེད་པའི་སྨན་བཞི་བོ་སྔ་དྲོ་བྱིན་ལེན་བྱས་པ་གུང་ཚིགས་
འདས་པ་དང༌། ཕྱི་དྲོ་བྱིན་ལེན་བྱས་པ་ཐུན་ཚོད་ལས་འདས་པ་
དང་། བྱིན་བརླབས་ཅན་རང་རང་གི་བྱིན་བརླབས་ཀྱི་དུས་ལས་
འདས་པའོ། ། མི་རུང་བའི་མཚམས་ནང་དུ་ཞག་ལོན་པ་དང་
བཙོས་པ་དང་ལག་ཉར་བླངས་པ་སོགས་མི་རུང་བའི་ཟས་ཉིན་མཚན་
འདས་པར་འཆང་ན་གསོག་འཇོག་གི་ཆ་ལ་བརྟེན་པའི་ཉེས་བྱས་
སོ། ། སྣར་བླུགས་པ་དང་སྐུ་མཉེ་བྱ་བའི་སྨན་ལ་ནི་གསོག་འཇོག་
བྱས་ཀྱང་ཉེས་པ་མེད་དོ། ། ཞག་བདུན་པར་བྱིན་གྱིས་བརླབས་
པའི་ཉི་མ་འདས་སོ་ཅོག་དགེ་སློང་མ་ལ་བརྗོད་ན་བསླབ་བྱའི་ཉེས་
བྱས་སོ། །
གཉིས་པ་བཤགས་པ་ཙམ་དང་འབྲེལ་བ་ལྟུང་བྱེད་འབའ་ཞིག་
པ་ལ་ གང་ ཟག་དང་ ཆོས་ ལ་ མ་ གུས་ པ་དག་ གིས་ བསྐྱེད་ པ་ དང༌།
གནས་ སུ་ གྱུར་ པ་ དགེ་འདུན་ གྱི་ གཞི་ ལ་ ལོག་ པར་ སྒྲུབ་ པ་ དང་།
ཕན་གདགས་པར་བྱ་བ་དགེ་སློང་མའི་ཡུལ་ལ་ལོག་པར་སྒྲུབ་པ་དང་།
འཚོ་བར་བྱེད་པ་ཟས་ཀྱི་གཞི་ལ་ལོག་པར་སྒྲུབ་པ་དང་། བསླབ་བྱ་
ཕུན་ སུམ་ ཚོགས་ པ་ བཞིའི་ཡུལ་ལ་ལོག་པར་སྒྲུབ་ པ་ དང་ ལྔའོ། །
དང་བོ་ལ་གང་ཟག་ལ་མ་གུས་པ་དང་། ཆོས་ལ་མ་གུས་པ་གཉིས།
དང་བོ་ལ་ལྔ་ལས་དང་བོ་ཤེས་བཞིན་དུ་རྫུན་དུ་སྨྲ་བའི་ལྟུང་བྱེད་ལ་
གཉིས་ཀྱི་ལྟུང་བ་རྣམ་གཞག་ལ་བཞི་ལས། གཞིའི་ཡན་ལག་ལ་གང་



178 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལ་གོ་བར་བྱ་བའི་ཡུལ་ནི་ཐ་སྙད་ལྔ་དང་ལྡན་པ། ལུས་ཐ་མལ་དུ་
གནས་པ། རང་ལས་རྒྱུད་ཐ་དད་པའོ། ། གང་བརྗོད་པར་བྱ་
བའི་དོན་ནི་ཕམ་པ་དང་ལྷག་མ་དང་འོག་གི་ལྟུང་བྱེད་དུ་འགྱུར་བའི་
རྫུན་དང་འདི་ནས་བཤད་པའི་སྦོམ་པོ་དང་ཉེས་བྱས་སུ་འགྱུར་བ་
གཉིས་དང་ཉེས་བྱས་ཀྱི་སྡེ་ཚན་གྱི་འབྲས་ཆན་གྱིས་ཚོད་མ་འགེབས་
པ་སྟེ་དྲུག་པོ་ལས་གཞན་པའི་འདུ་ཤེས་བསྒྱུར་བའི་དོན་ཅན་ནོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་འདུ་ཤེས་བསྒྱུར་ཏེ་སྨྲ་
བར་འདོད་པ་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་
ལྡན་གྱིས་སྨྲ་བར་རྩོམ་པའོ། ། མཐར་ཐུག་ཡུལ་གྱིས་དོན་གོ་་་་
བའོ། ། ལྟུང་བར་འགྱུར་ཚུལ་ནི་ལྟུང་བ་བྱུང་བ་ལ་བྱུང་བར་ཤེས་
བཞིན་དུ་མ་བྱུང་ཞེས་སྨྲ་བ་ལྟ་བུ་དངོས་པོ་དང་འདུ་ཤེས་མཐུན་པ་
དང་། ལྟུང་བ་མ་བྱུང་བ་ལ་མ་བྱུང་བར་ཤེས་བཞིན་དུ་བྱུང་ངོ་ཞེས་
སྨྲ་བ་ལྟ་བུ་དངོས་པོ་དང་འདུ་ཤེས་མི་མཐུན་པ་གཉིས་ཀ་ལ་ལྟུང་བྱེད་
དུ་འགྱུར་ཞིང་དང་བོར་འདུ་ཤེས་བསྒྱུར་འདོད་མོད་ཀྱང་སྨྲ་བའི་ཚེ་
གསར་དུ་འདུ་ཤེས་བསྒྱུར་འདོད་བྱུང་ན་ཡང་དངོས་གཞིར་འགྱུར་
རོ། ། གསོ་སྦྱོང་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་དྲིས་པ་
ན་མ་དག་པར་ཤེས་པའམ་ཡིད་གཉིས་ཟ་བཞིན་དུ་ཅང་མི་སྨྲ་བས་
འདའ་བ་ནི་ཉེས་བྱས་སུ་འགྱུར་རོ། ། མནའ་འདོར་བ་ནི་བསླབ་
བྱའི་ཉེས་བྱས་སོ། ། གཉིས་པ་སྐྱོན་ནས་སྨྲ་བའི་ལྟུང་བྱེད་ལ་བཞི་
ལས་གཞིའི་ཡན་ལག་ལ་གང་གི་སྐྱོན་ནས་སྨྲ་བའི་ཡུལ་ནི་དགེ་སློང་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 179
ཆོས་དྲུག་ལྡན་ནོ། ། གང་གོ་བར་བྱ་བའི་དངོས་པོ་ནི་ཡུལ་དུས་
དེར་སྐྱོན་དུ་གྲགས་ཤིང་རུང་བ་མ་ཡིན་པའོ། ། བསམ་པ་ལ་འདུ་
ཤེས་མ་འཁྲུལ་ཞིང་ཀུན་སློང་སྐྱོན་གདགས་འདོད་ཀྱི་བསམ་པ་ཁོ་ནས་
སྨྲ་བར་འདོད་པ་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་
ལྡན་གྱིས་འཇམ་པོའམ་རྩུབ་པོ་གང་རུང་གིས་སྨྲ་བར་རྩོམ་པའོ། །
མཐར་ཐུག་མི་དགའ་བར་མ་གྱུར་ན་ཡང་ཡུལ་གྱིས་དོན་གོ་བ་ན་ལྟུང་
བྱེད་དུ་འགྱུར་ཞིང་། འདུ་ཤེས་བསྒྱུར་ཏེ་སྨྲ་ན་ནི་རྫུན་གྱི་ལྟུང་བར་
འགྱུར་རོ། ། རྒྱལ་རིགས་ལ་ཡུལ་དུས་དེ་ན་སྐྱོན་དུ་གྲགས་པ་སྐྱོན་་
གདགས་འདོད་ཀྱིས་སྨྲ་བ་དང་ཚིག་བཀྱལ་བ་དང་རྩུབ་མོ་སྨྲ་བ་ནི་
ཉེས་བྱས་སོ། ། གསུམ་པ་ཕྲ་མ་བྱེད་པའི་ལྟུང་བྱེད་ལ་བཞི་ལས་
གཞིའི་ཡན་ལག་ལ་གང་དབྱེ་བའི་ཡུལ་ནི་གཉིས་ཀ་དགེ་སློང་ཆོས་
དྲུག་ལྡན་གྱི་སྟེང་དུ་ཕྱེ་ཟིན་པ་མ་ཡིན་པའོ། ། བསམ་པ་ལ་འདུ་
ཤེས་ མ་འཁྲུལ་ཞིང་ཀུན་སློང་དབྱེ་འདོད་པ་རྒྱུན་མ་ཆད་པའོ། །
སྦྱོར་བ་ངག་མཚན་ཉིད་ལྔ་ལྡན་གྱིས་མིང་ནས་སྨོས་ཏེ་འབྱེད་པར་
རྩོམ་པ། མཐར་ཐུག་དོན་གོ་བ་ནི་དབྱེ་བར་མ་གྱུར་ཀྱང་ལྟུང་བྱེད་
དོ། ། མིང་ནས་མ་སྨོས་པ་དང༌། དགེ་སློང་ལས་གཞན་པའི་ཕྲ་
མ་བྱེད་པ་སོགས་ཡན་ལག་མ་ཚང་བ་ལ་ཉེས་བྱས་སོ། ། ་ ་
བཞི་བ་སྐྱོ་སྔོགས་བྱེད་པའི་ལྟུང་བྱེད་ལ་བཞི་ལས། གཞིའི་
ཡན་ལག་ལ་གང་ལ་སྐྱོ་སྔོགས་བྱེད་པའི་རྩོད་པ་ནི་དགེ་སློང་མཚན་
ཉིད་དང་ལྡན་པ་གཉིས་ཡན་ཆད་ཀྱི་རྩོད་པ་བཞི་བོ་གང་རུང་ཡིན་པ།
-



-
-
-
-
180་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དགེ་འདུན་མཚན་ཉིད་དང་ལྡན་པས་ཆོས་ཕྱོགས་སུ་ཞི་བར་བྱས་
པའོ། །གང་ལ་གོ་བར་བྱ་བའི་ཡུལ་ནི་དགེ་སློང་ཆོས་དྲུག་ལྡན་གྱི་སྟེང་
དུ་རྩོད་པ་ཞི་བར་བྱེད་པ་ལ་གཏོགས་པའོ། ། རྟེན་ནི་རྩོད་པའི་
རྒྱུས་ཤེས་ཤིང་འདུན་པ་ཕུལ་བ་ཡན་ཆད་ཀྱིས་རྩོད་པ་ཞི་བྱེད་ལ་་
གཏོགས་པའོ། ། བསམ་པ་ལ་འདུ་ཤེས་ནི་རྩོད་པ་ཆོས་ཕྱོགས་སུ་
ཞི་བ་ལ་དེར་ངེས་པའམ་ཡིད་གཉིས་ཟ་བས་འདུ་ཤེས་པའོ། ། དེ་
ཡང་རྩོད་པ་སྤྱི་ལ་སྐྱོ་སྔོགས་བྱེད་འདོད་པའི་ཚེ་འཁྲུལ་མ་འཁྲུལ་འདྲ་
ཞིང་བྱེ་བྲག་ལ་སྐྱོ་སྔོགས་བྱེད་འདོད་པའི་ཚེ་འདུ་ཤེས་མ་འཁྲུལ་ས་
དང་ཀུན་སློང་བསམ་པ་ཐག་པ་ནས་སྐྱོ་སྔོགས་བྱེད་འདོད་རྒྱུན་མ་
ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་གྱིས་སྐྱོ་སྔོགས་བྱེད་
པར་རྩོམ་པ། མཐར་ཐུག་དེའི་རྐྱེན་གྱིས་དོན་གོ་བའོ། ། རྣལ་དུ་
མ་ཕེབས་པ་དང་རྒྱུས་མི་ཤེས་པས་སྐྱོ་སྔོགས་བྱེད་པ་དང་། བསླབ་
པ་སྤྱོད་པ་སོགས་ལས་ཀྱི་འབྲས་བུ་ལ་གནས་པ་ལ་དེའི་རྒྱུ་ལ་མ་ཆགས་
སོ་ཞེས་སྐྱོ་སྔོགས་བྱེད་པ་སོགས་ཡན་ལག་མ་ཚང་བ་ལ་ཉེས་བྱས་སོ། །
ལྔ་བ་བཤེས་ངོར་བྱས་སོ་ཞེས་སྐུར་བ་འདེབས་པའི་ལྟུང་བྱེད་
ལ་བཞི་ལས། གཞིའི་ཡན་ལག་ལ་གང་གིས་སྐུར་བ་འདེབས་པའི་
དངོས་པོ་ནི་ཟས་ལས་གཞན་པའི་དགེ་འདུན་མཚན་ཉིད་དང་ལྡན་
པའི་རྙེད་པ་ཡིན་པ།. ཕལ་ཆེར་རུང་ཞིང་ཚད་དང་ལྡན་པ། ཡུལ་
དེ་ལ་ལོག་པར་བྱིན་པ་མ་ཡིན་པའོ། ། གང་ལ་སྐུར་བ་གདབ་པའི་
ཡུལ་ནི་དགེ་སློང་ཆོས་དྲུག་ལྡན་གྱི་སྟེང་དུ་རང་དང་བསྔོས་པ་གཉིས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 181
ལས་ནོར་ཐ་དད་ཅིང་། ལོག་པར་སྔོ་བ་བོ་མ་ཡིན་པའོ། ། བསྔོ་
སའི་ཡུལ་ནི་ཐ་སྙད་ལྔ་དང་ལྡན། ལུས་ཐ་མལ་དུ་གནས། རང་
ལས་ནོར་ཐ་དད་པ། དགེ་འདུན་མ་ཡིན་པའོ། ། གང་ལ་གོ་
བར་བྱ་བའི་ཡུལ་ནི་ཐ་སྙད་ལྔ་དང་ལྡན། ལུས་ཐ་མལ་དུ་གནས།
རང་ལས་རྒྱུད་ཐ་དད་པའོ། ། རྟེན་ནི་གོས་སྦྱིན་པའི་ལས་དེ་ལ་
འདུན་པ་ཕུལ་བ་ཡན་ཆད་ཀྱིས་མཐུན་པ། བསམ་པ་ལ་འདུ་ཤེས་
མ་འཁྲུལ་ཞིང་ཀུན་སློང་སྐུར་བ་འདེབས་པར་འདོད་པ་རྒྱུན་མ་ཆད་
པའོ། ། སྦྱོར་བ་མིང་མ་སྨོས་ཀྱང་རུང་སྟེ་ངག་མཚན་ཉིད་ལྔ་ལྡན་
གྱིས་སྐུར་བ་འདེབས་པར་རྩོམ་པ། མཐར་ཐུག་དོན་གོ་བའོ། །
མལ་ཆ་སྟོབ་པ་བོ་ལ་སོགས་པ་བསྐོ་བའི་ཚེ་ལས་ཀྱིས་མ་བསྐོས་ན་
བསླབ་བྱའི་ཉེས་བྱས་སོ། ། གཉིས་པ་ཆོས་ལ་མ་གུས་པ་ལ་གཉིས་
ལས་ལུང་གི་ཆོས་ལ་མ་གུས་པ་ལ་གསུམ་གྱི་དང་བོ་ཁྱིམ་པ་མོ་ལ་སྟོན་
པའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་ལ་སྟོན་པའི་
ཡུལ་ནི་བུད་མེད་ཀྱི་མཚན་དོན་བྱེད་ནུས་པ་དང་ལྡན་པ། ལུས་ཐ་
མལ་དུ་གནས་པ། བསྟེན་དུ་རུང་བ། མ་ནིང་མཚན་གཉིས་མ་
ཡིན་པ་ལས་གཞན་པའི་ཐ་སྙད་བཞི་དང་ལྡན་པ། རྫུ་འཕྲུལ་ཅན་
མ་ཡིན་པ། ཁྱིམ་པ་ཡིན་པ། ཉེ་དུ་མ་ཡིན་པ། ངོ་མ་སྤོས་པ།
མཁས་པའི་རང་བཞིན་མ་ཡིན་པ། རྟེན་ནི་མི་ཡིན་པ་སྨྲ་ཤེས་པ་
དོན་གོ་བ། བསམ་པ་རང་བཞིན་དུ་གནས་པ། སྐྱེས་པའི་མཚན་
དོན་བྱེད་ནུས་པ། ལོང་བ་མ་ཡིན་པ། ཐོས་པའི་ཉེ་འཁོར་ན་



182
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གནས་པ། སྤྱོད་པ་དང་མཚན་གྱི་སྒོ་ནས་འགྱུར་བ་མི་བསྟེན་པའི་
ཁྲིམས་གྲོགས་དང་མི་ལྡན་པའོ། ། གང་སྟོན་པའི་ཆོས་ནི་སངས་
རྒྱས་ཀྱི་བཀའ་ཡིན་པ། དོན་གྱི་བདག་ཉིད་ཡིན་པ། ཚིག་ལྔའམ་
དྲུག་ལས་ ལྷག་པ། སྔར་ཤེས་ པའི་དོན་ལས་གཞན་ཡིན་པའོ། །
གང་དུ་སྟོན་པའི་གནས་ནི་གནས་གཅིག་ཡིན་པ། དུས་ཉི་མ་གཅིག་
ཡིན་པའོ། །བསམ་པ་ལ་འདུ་ཤེས་ནི་ཚིག་ལྔའམ་དྲུག་ལས་ལྷག་པ་ལ་
དེར་ངེས་པའམ་ཡིད་གཉིས་གང་རུང་གིས་ཤེས་ཤིང་ཀུན་སློང་ཆོས་
སྟོན་འདོད་རྒྱུན་མ་ཆད་པའོ། །སྦྱོར་བ་ངག་མཚན་ཉིད་ལྔ་ལྡན་གྱིས་
སྟོན་པར་ཞུགས་པ། མཐར་ཐུག་དོན་གོ་བའོ། ། ཚིག་ལྔའམ་
དྲུག་ལས་ལྷག་པ་གནས་ཐ་དད་དུ་བསྟན་པ་དང་། མོའི་མཚན་
ཤས་ཆེ་བའི་མཚན་གཉིས་པའི་ཁྲིམས་གྲོགས་དང་བཅས་ཏེ་སྟོན་པ་
དང་། མ་ནིང་ཕོ་མོ་དང་སྤྲུལ་བ་མོ་ལ་ཆོས་སྟོན་པ་སོགས་ཡན་ལག་
མ་ཚང་བ་དང༌། བུད་མེད་གཡེམ་ཞིང་རྒོད་བག་ཅན་ལ་ཁྲིམས་
གྲོགས་མཚན་ཉིད་དང་ལྡན་པ་དང་བཅས་ཏེ་ཡང་ཆོས་སྟོན་པ་ཉེས་
བྱས་སོ། ། - ཚིག་ལྔ་བ་ལ་ལྔ་སྟོན་པ་དང༌། གཞན་དྲུག་ཚུན་ཆད་
སྟོན་པ་ལ་ཉེས་པ་མེད་ཅིང་། དམིགས་ཀྱིས་འདྲི་བའི་ལན་བརྗོད་
པ་དང་། སྔར་བཟུང་ཟིན་པ་སྟོན་པ་དང༌། བསྙེན་གནས་་་་་
འབོགས་པ་དང་། ཡོན་བཤད་བྱེད་པ་སོགས་ལ་ཚིག་དྲུག་ལས་ལྷག་
ཀྱང་ལྟུང་བ་མེད་དོ། །
གཉིས་པ་འདོན་པའི་ལྟུང་བྱེད་ལ་བཞི་ལས་གཞིའི་ཡན་ལག་ལ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 183
གང་དང་ལྷན་ཅིག་འདོན་པའི་ཡུལ་ནི་བསྙེན་པར་རྫོགས་པ་ཐ་སྙད་
ལྔ་དང་ལྡན་པ། ལུས་ཐ་མལ་དུ་གནས་པ། བསམ་པ་ཐག་པ་ནས་
དགེ་སློང་ལས་ཅིག་ཅར་ལམ་སྔར་འདོན་པར་འདོད་པ། ངོ་མ་སྤོས་
པའོ། ། གང་འདོན་པའི་དངོས་པོ་ནི། སྟོན་བྱེད་དུ་གྱུར་པའི་
ཆོས་སམ་ཡི་གེ་གང་ཡང་རུང་བ། ངག་གི་བདག་ཉིད་ཡིན་པ། སྔར་
ཤེས་པ་ལས་གཞན་ཡིན་པའོ། །བསམ་པ་ལ་འདུ་ཤེས་མ་འཁྲུལ་ཞིང་
ཀུན་སློང་བསྙེན་པར་མ་རྫོགས་པའི་མཇུག་ཏུའམ་ཅིག་ཅར་འདོན་
འདོད་རྒྱུན་མ་ཆད་པའོ། ། སྦྱོར་བ་ངག་མཚན་ཉིད་ལྔ་ལྡན་གྱིས་དེ་
ལྟར་འདོན་པར་རྩོམ་པ། མཐར་ཐུག་འདོན་པ་རྫོགས་པའོ། །
གསུམ་པ་ཁྱད་དུ་གསོད་པའི་ལྟུང་བྱེད་ལ་བཞི་ལས་གཞིའི་ཡན་
ལག་ལ་གང་ལ་ཁྱད་དུ་གསོད་པའི་གཞི་ནི་འདུལ་བའི་ཚིག་ཡིན་པ།
བདག་ཉིད་ཀྱི་བསླབ་པ་ལས་བརྩམས་པ་ཡིན་པའོ། ། གོ་བྱ་ཡུལ་
ནི་དགེ་སློང་ཆོས་དྲུག་ལྡན་ནོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་ཁྱད་དུ་གསོད་པའི་ཚིག་སྨྲ་བར་འདོད་པ་རྒྱུན་མ་ཆད་
པའོ། །སྦྱོར་བ་ངག་མཚན་ཉིད་ལྔ་ལྡན་གྱིས་དགེ་སློང་རྣམས་འགྱོད་
པ་དང་ཞུམ་པར་འགྱུར་བའི་བསླབ་པའི་གཞི་ཕྲན་ཚེགས་འདི་ལྟ་བུ་
ཟླ་ བ་ ཕྱེད་ ཅིང་ གདོན་ ཅི་ དགོས་ ཞེས་ པ་ ལྟ་ བུ་ སྨྲ་ བར་ རྩོམ་ པ།
མཐར་ཐུག་དོན་གོ་བའོ། །མངོན་པ་ལ་ཁྱད་དུ་གསོད་ན་ཡང་ལྟུང་
བྱེད་དུ་འགྱུར་བའི་ཚུལ་སྔར་བཞིན་ཡན་ལག་བརྩིས་ནས་ཤེས་པར་ ་
བྱའོ། །འདུལ་བ་དང་ཐུན་མོང་མ་ཡིན་པའི་མདོ་སྡེ་ལ་ཁྱད་དུ་གསོད་



184 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ན་ཉེས་བྱས་སོ། །གཉིས་པ་རྟོགས་པའི་ཆོས་ལ་མ་གུས་པ་ལ་གཉིས་ཀྱི་
དང་བོ་གནས་ངན་ལེན་རྗོད་པའི་ལྟུང་བྱེད་ལ་བཞི་ལས། གཞིའི་
ཡན་ལག་ལ་ གང་ལ་བརྗོད་ པའི་ ཡུལ་ ནི་བསྙེན་པར་མ་རྫོགས་ པ།
ཐ་སྙད་ལྔ་དང་ལྡན། ལུས་ཐ་མལ་དུ་གནས། ཕམ་ལྷག་གི་མཚན་
ཉིད་མི་ཤེས་པའོ། །གང་བརྗོད་པའི་དངོས་པོ་ནི་དགེ་སློང་སྡོམ་པ་
གསོར་རུང་ཡན་ཆད་ཀྱི་ཆོས་དྲུག་ལྡན་གྱི་རྒྱུད་ཀྱི་ཕམ་ལྷག་གི་ལྟུང་བ་
ཡིན་པའོ། །གང་གིས་རྗོད་པའི་རྟེན་ནི་གནས་ངན་ལེན་རྗོད་པར་མ་
བསྐོས་ཤིང་གནང་བ་མ་གསོལ་བ། དགེ་འདུན་ཐམས་ཅད་ཀྱིས་
གླེང་བའི་ཚེ་དེའི་ཁོངས་སུ་མི་གཏོགས་པའོ། །བསམ་པ་ལ་འདུ་ཤེས་
ནི་ཉན་པ་བོ་མི་ཤེས་པ་དང་བསྙེན་པར་མ་རྫོགས་ པ་ལ་དེར་ཤེས་
པའམ་ཡིད་གཉིས་ཟ་བའོ། །ཀུན་སློང་གནས་ངན་ལེན་བརྗོད་པའི་
ཚིག་སྨྲ་བར་འདོད་པའོ། །སྦྱོར་བ་ངག་མཚན་ཉིད་ལྔ་ལྡན་གྱིས་སྨྲ་
བར་རྩོམ་པའོ། །མཐར་ཐུག་དོན་གོ་བའོ། ། ཕམ་ལྷག་ལས་གཞན་
པའི་གནས་ངན་ལེན་རྗོད་པ་དང་། བསྙེན་པར་མ་རྫོགས་པའི་་
དང་། ཉན་པ་བོ་མི་ཤེས་པ་དང་། བསྙེན་པར་མ་རྫོགས་པ་མ་
ཡིན་པ་ལ་ཡིན་པར་འདུ་ཤེས་པ་དང་ཡིད་གཉིས་ཟ་བས་རྗོད་པ་་
རྣམས་ལ་ཉེས་བྱས་སོ། །བསླབ་བྱའི་ཉེས་བྱས་ནི་ཁྱིམ་པ་སུན་འབྱིན་
པའི་དགེ་སློང་དང་དགེ་སློང་མ་ཁྱིམ་དུ་སོ་སོར་གོ་བར་བྱེད་པའི་དགེ་
སློང་མ་བསྐོས་པ་དང་། བསྐོས་པ་དེས་ཁྱིམ་རྣམས་སུ་གོ་བར་མ་
བྱས་པ་དང་། གནས་ངན་ལེན་རྗོད་པར་སྤྲོ་བའི་གང་ཟག་མ་བྱུང་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 185
ན་དགེ་སློང་ཐམས་ཅད་ཀྱིས་གླེང་བའི་ཕྱིར་གསོལ་བའི་ལས་མ་བྱས་
པ་རྣམས་སོ། །
གཉིས་པ་མི་ཆོས་བླ་མ་བདེན་པར་སྨྲ་བའི་ལྟུང་བྱེད་ལ་བཞི་
ལས། གཞིའི་ཡན་ལག་ལ་གང་ལ་བརྗོད་པའི་ཡུལ་ནི་བསྙེན་པར་མ་
རྫོགས་ པ་ ཐ་ སྙད་ ལྔ་ དང་ ལྡན་ པ། ལུས་ ཐ་ མལ་ དུ་ གནས་ པ།
བདེན་པ་མ་མཐོང་བའོ། ། གང་བརྗོད་པའི་དངོས་པོ་ནི་རང་
རྒྱུད་ལ་ཡོད་པའི་མི་ཆོས་བླ་མའོ། ། བསམ་པ་ལ་འདུ་ཤེས་མ་་་་
འཁྲུལ་ཞིང་ཀུན་སློང་མི་ཆོས་བླ་མ་བདེན་པར་སྨྲ་འདོད་རྒྱུན་མ་ཆད་
པའོ། ། སྦྱོར་བ་དང་མཐར་ཐུག་སྔ་མ་དང་འདྲའོ། ། ཁྱིམ་
པའི་མདུན་དུ་དགོས་པ་མེད་པར་ཆོ་འཕྲུལ་སྟོན་པ་ལ་བསླབ་བྱའི་
ཉེས་བྱས་སོ། །གཉིས་པ་གནས་སུ་གྱུར་པའི་དགེ་འདུན་གྱི་གཞི་ལ་
ལོག་པར་སྒྲུབ་པ་ལ་བྱ་བ་མང་བ་ལས་གྱུར་པ། གནོད་པ་ལས་གྱུར་
པ། ་གནས་སྒྲུབ་པ་ལས་གྱུར་པ་གསུམ་མོ། ། དང་བོ་ས་བོན་
དང་སྐྱེ་བ་འཇིག་པའི་ལྟུང་བྱེད་ལ་གཉིས་ཀྱི་དང་བོ་ལྟུང་བ་རྣམ་་
གཞག་ལ་བཞི་ལས། གཞིའི་ཡན་ལག་ལ་གང་ཉམས་པར་བྱ་བའི་ས་
བོན་དང་སྐྱེ་བ་རང་གི་ངོ་བོར་གྲུབ་པ། མ་ཉམས་པ། རུང་བ་མ་
བྱས་པའོ། ། ་རྟེན་ནི་ཆོམ་རྐུན་པས་རྩྭ་ལ་ སོགས་པས་བཅིངས་
པའི་ཚེ་མ་ཡིན་པའོ། ། བསམ་པ་ལ་འདུ་ཤེས་ནི་མ་ཉམས་པ་ལ་མ་
ཉམས་པར་ཤེས་པའམ་ཡིད་གཉིས་ཟ་བའོ། ། ཀུན་སློང་ཉམས་
པར་བྱེད་འདོད་པའོ། ། སྦྱོར་བ་རང་ངམ་བསྐོས་པས་འདམ་རྫབ་



186 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སོགས་ཀྱིས་གནོན་པ་དང་ཁུ་ཚན་སོགས་དབོ་བ་དང་། རླུང་དང་
ཉི་མ་དང་ས་གཞི་སྐམ་པོར་འཇོག་པ་སོགས་ཀྱིས་ཉམས་པར་རྩོམ་
པའོ། ། མཐར་ཐུག་ཉམས་པར་གྱུར་པའོ། ། དེ་ཡང་སྦྱོར་བ་
གཅིག་གིས་དུ་མ་ཉམས་པར་བྱེད་ན་སྦྱོར་བའི་ཉེས་བྱས་གཅིག་དང༌།
དངོས་གཞི་ལ་གྲངས་རེ་རེ་ལ་ལྟོས་པའི་ལྟུང་བྱེད་དུ་འགྱུར་ཞིང་སྡོང་
བུ་ལྟ་བུ་རྩ་བ་ནས་གཅོད་ན་ཡལ་ག་དུ་མ་ཡོད་ཀྱང་ལྟུང་བྱེད་གཅིག་
དང་སྦྱོར་བ་ལ་སྟ་རེ་སོགས་བསྣུན་པའི་གྲངས་དེ་སྙེད་ཀྱི་ཉེས་བྱས་སུ་
འགྱུར་རོ། ། གཞིའི་ཡན་ལག་མ་ཚང་བ། ཤིང་ཐོག་ལ་སོགས་
པའི་ཚི་གུ་མ་བཅོམ་པར་མིད་པ་དང། སྙིང་བོ་ལ་མ་རེག་པའི་ཤིང་
ཤུན་དང་། ཤུན་པའི་བར་གྱི་ཕྲི་དང་། འདབ་མ་སྐྱ་བོ་དང་མེ་
ཏོག་ཁ་ཕྱེ་བ་དང་། འབྲས་བུ་སྨིན་པ་རྣམས་དང༌། ཁྱིའུ་ཁ་མ་
ཐོན་པ་དང་། ས་འབུས་པ་དང༌ ཤ་མོ་དང་ ཤ་བལ་དང་སྣོད་ལ་
སོགས་ པའི་ རླམ་ ཉམས་ པར་ བྱེད་ པ་ རྣམས་ ལ་ ཉེས་ བྱས་ སོ། །
གཉིས་པ་བསླབ་བྱའི་ཉེས་བྱས་ནི། ལག་གི་བླས་དཀོན་མཆོག་གི་
དོན་དུ་ཤིང་ལྗོན་པ་སོགས་གཅོད་པའི་ཚེ་མདུན་རོལ་ཉི་མ་བདུན་
ནམ་བརྒྱུད་ནས་ཤིང་ལ་གནས་པའི་མི་མ་ཡིན་སོགས་ལ་སྦྱིན་པའི་
ཕན་ཡོན་ལ་སོགས་པ་བཤད་པས་སྤྲོ་བ་མ་བསྐྱེད་པ་དང་། དེ་ལྟར་
བྱས་ཀྱང་མི་གཏོང་བའི་ཚེ་གཅོད་པ་དང༌། ཐུན་ཚོད་དུ་རུང་བ་
དང་ཞག་བདུན་པ་དང་འཚོ་བའི་བར་དུ་བཅང་བ་རྣམས་ཕྱི་དྲོ་་་
ལོངས་སྤྱོད་པའི་ཚེ་ཆུ་གྲང་མོས་མ་བཏབ་པ་རྣམས་སོ། །



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 187
གཉིས་པ་གནོད་པ་ལས་གྱུར་པ་ལ་དྲུག་ལས་དང་བོ་ལས་བྱེད་
པ་ལ་གནོད་པ་འཕྱ་བའི་ལྟུང་བྱེད་ལ་བཞི་ལས། གཞིའི་ཡན་ལག་
ལ་གང་འཕྱ་བའི་ཡུལ་ནི་དགེ་སློང་ཆོས་དྲུག་ལྡན་གྱི་སྟེང་དུ་ཞལ་ཏ་
བར་བསྐོས་པའམ་མ་བསྐོས་ཀྱང་བྱ་བ་བྱེད་བཞིན་པ་དང་སྔར་བསྐོས་
པ་བག་ཡངས་སུ་བྱས་པ་གང་རུང་ཡིན་པ། རང་ལ་ཟས་གོས་་་་
དམན་པ་ཆེད་དུ་སྟོབས་པ་མ་ཡིན་པའོ། ། རྟེན་ནི་ལས་ཀྱིས་་་་
དམན་པའི་གྲངས་སུ་བགྲངས་པའོ། ། བསམ་པ་ལ་འདུ་ཤེས་མ་
འཁྲུལ་ཞིང་ཀུན་སློང་བདག་དང་འབྲེལ་བའི་དོན་གྱིས་འཕྱ་བར་་་་
འདོད་པའོ། ། སྦྱོར་བ་ངག་མཚན་ཉིད་ལྔ་ ལྡན་གྱིས་འཕྱ་བའི་
ཡུལ་དེས་ཐོས་པར་མིང་ནས་གསལ་བོར་སྨོས་པའམ་གསལ་བོར་མིང་
མ་སྨོས་པར་ཟུར་གྱིས་འཕྱ་བར་ཞུགས་པ། མཐར་ཐུག་དོན་གོ་
བའོ། །ཚིག་ཅུང་ཟད་ཙམ་ཡང་མི་བཟོད་པ་ལ་དྲན་སྐུལ་བྱེད་པ་དང་།
དེ་ལྟ་བུ་རང་དང་ཞི་འགྲས་པ་དེ་རང་གིས་དངོས་སུ་དགེ་འདུན་གྱི་
ལས་སུ་བསྐོ་བ་ལ་བསླབ་བྱའི་ཉེས་བྱས་སོ། ། གཉིས་པ་བཀའ་
བསྒོ་བ་ལ་གནོད་པ་བསྒོ་བ་རྣ་ལ་གཟན་པའི་ལྟུང་བྱེད་ལ་བཞི་ལས།
གཞིའི་ཡན་ལག་ལ་བསྒོ་བ་རྣ་ལ་གཟན་པའི་ཡུལ་ནི་དགེ་སློང་ཆོས་
དྲུག་ལྡན་གྱི་སྟེང་དུ་བདག་ལ་ཚུལ་ཁྲིམས་ཀྱི་སྒོ་ནས་ཆོས་མཐུན་དུ་
གླེང་བར་ཞུགས་པའོ། ། བསམ་པ་ལ་འདུ་ཤེས་མ་འཁྲུལ་ཞིང་
ཀུན་སློང་བསྒོ་བ་རྣ་གཟོན་གྱི་ཚིག་སྨྲ་བར་འདོད་པའོ། ། སྦྱོར་བ་
ངག་མཚན་ཉིད་ལྔ་ལྡན་གྱིས་ལན་ལོག་པར་རྗོད་པ་སྟེ་མེ་རེག་གི་ལྟུང༌



188་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བ་གླེང་པ་ནས་རྐོ་བའི་ལྟུང་བ་མ་བྱུང་ངོ་ཞེས་པ་ལྟ་བུའོ། །མཐར་
ཐུག་དོན་གོ་བའོ། ། ལུང་ལྟར་ན་དྲི་བ་རྣ་གཟོན་ལ་ཡང་ལྟུང་བྱེད་
དངོས་གཞི་སྐྱེད་པར་སེམས་སོ། ། ཅང་མི་སྨྲ་བ་དང་མི་དྲན་ནོ་
ཞེས་པས་བསྒོ་བ་རྣ་ལ་གཟོན་པ་སོགས་ཡན་ལག་མ་ཚང་བ་ལ་ཉེས་
བྱས་སོ། ། གཞན་གྱི་སྲོག་གི་བར་ཆད་བསྲུང་བ་ལ་སོགས་པའི་
དོན་དུ་བསྒོ་བ་རྣ་ལ་གཟོན་པ་ལ་ཉེས་པ་མེད་དོ། །གང་ཟག་བཅུ་
གཉིས་པོ་ལ་འཕྱ་བ་དང་བསྒོ་བ་རྣ་ལ་གཟོན་པ་རྣམས་ལ་གསོལ་བའི་
ལས་ཀྱིས་དམན་པའི་གྲངས་སུ་མི་བགྲང་བ་དང༌། ཆེ་བཞི་་་་༌་
དགོས་པའི་གནས་དེ་ལས་མ་བྱོལ་བ་དང་། གནོད་པའི་སྒོ་མ་་་
བཅད་པར་ཆེ་བཞི་བྱེད་པ་རྣམས་ལ་བསླབ་བྱའི་ཉེས་བྱས་སོ། །
གསུམ་པ་མལ་ཆ་ལ་གནོད་པ་ལ་གཉིས་ཀྱི་དང་བོ་གནས་མལ་
གྱི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་ལ་ལོག་པར་
བསྒྲུབ་པའི་གནས་མལ་གྱི་དགེ་འདུན་ནི་གནས་མལ་རུང་ཞིང་ཚད་
དང་ལྡན་པ། རང་ངམ་བསྐོས་པས་ལོངས་སྤྱད་པ། ཆུད་ཟ་བའི་
ཉེན་དང་བཅས་པའོ། །གནས་ནི་ཕན་ཕུན་དུ་འགྱུར་བའི་ཉེན་ཅན་
ཡིན་པའོ། །རྟེན་ནི་ཉམ་ང་བ་དང་ཕྲད་པ་དང་བརྟུལ་བ་བྱས་སམ་
བྱེད་དུ་བཅུག་པ་མ་ཡིན་པའོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་གནས་མལ་ཞག་སྟེ་ལམ་དུ་འགྲོ་བའམ་ཕན་ཕུན་གྱི་
ཉེན་ཅན་དུ་འཇོག་པར་འདོད་པའོ། །སྦྱོར་བ་བསམས་པའི་དོན་ལ་
ལོག་པར་སྒྲུབ་པར་ཞུགས་པ། མཐར་ཐུག་གི་རླུང་ངམ་ཆར་གྱིས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 189
རིམ་པ་གཞན་སླེབ་པའམ་སྲིལ་གྱིས་ཟོས་པ་སོགས་ཀྱིས་ཕན་ཕུན་དུ་
གྱུར་པའམ་བསྐོར་བའི་གནས་ལ་ནི་སྒོ་ཁང་ནས་འདོམ་བཞི་བཅུ་རྩ་
དགུ་ལས་ལངས་པར་ཕྱིན་པའོ། ། དེ་ཡང་གཉིས་ཀྱིས་ཐུན་མོང་
དུ་ལོངས་སྤྱད་པ་ཡིན་ན་ཕྱིས་ལངས་པ་དང༌། ལངས་པ་མཉམ་ན་
བསླབ་པ་གཞོན་པ་དང་། ལངས་པ་དང་ རྒན་གཞོན་གཉིས་ཀ་
མཉམ་ན་གཉིས་ཀ་ལ་ལྟུང་བར་འགྱུར་ཞིང་བསྡུ་བ་བཅོལ་བས་ལྟུང་
བ་ཁེགས་པ་ལ་ཡང་བསྙེན་པར་མ་རྫོགས་པ་དང་རྒས་པ་དང་ན་བ་
དང་ཞེ་འགྲས་པ་དང་བསླབ་པ་ལས་གཡེལ་བ་རྣམས་མ་ཡིན་པ་ལ་
བཅོལ་བ་དགོས་སོ། ། ་
གཉིས་པ་བསླབ་བྱའི་ཉེས་པ་ལ་འགྲོ་བར་ཆས་པ་དང་འབྲེལ་
བ་ཁྱིམ་དང་འབྲེལ་བ་ནད་པ་དང་འབྲེལ་བ་དགེ་བའི་ཕྱོགས་བརྩམ་
པ་དང་འབྲེལ་བ་གཙུག་ལག་ཁང་དང་འབྲེལ་བའི་བསླབ་བྱའི་ཉེས་པ་
སྟེ་ལྔའོ། ། དང་པོ་ནི་གནས་མལ་མ་བསྡུས་པར་བསོད་སྙོམས་ལ་
སོང་བའི་ཚེ་རླུང་དང་ཆར་བྱུང་ན་གཙུག་ལག་ཁང་ན་གནས་པ་་་
རྣམས་ཀྱིས་མ་བསྡུས་པ་དང་། གནས་མལ་མ་བསྡུས་པར་ཕྱིན་ཏེ་
ལམ་དུ་དྲན་ན་ཕྱིན་ཆད་འདི་ལྟར་མི་བྱ་ཞེས་མ་བརྗོད་ཅིང་སེམས་མ་
བསྐྱེད་པ་དང་། དེའི་ཚེ་ལམ་དུ་དགེ་སློང་དང་ཕྲད་ན་བསྡུ་བ་མ་
བཅོལ་བ་དང༌། གནས་ནས་འགྲོ་བའི་ཚེ་ཉམ་ང་བ་དང་ཕྲད་པར་
མི་འགྱུར་ན་བདག་པོ་ལ་མ་གཏད་པ་དང་། མ་བསྡུས་པར་འགྲོ་བ་
དང་། གནས་མལ་དྲི་མ་ཅན་མ་སྤྲུགས་པ་དང༌། རང་གིས་བསྡུ་



-
-
--
190 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བ་མི་ཁོམ་ན་དགེ་སློང་སོགས་ལ་མ་བཅོལ་བ་དང་། འཆོལ་ས་མེད་
ན་ལྡེ་མིག་མ་སྦས་པར་འགྲོ་བ་དང་། ལམ་དུ་དགེ་སློང་འོང་བ་
མཐོང་ན་ལྡེ་མིག་སྦས་པའི་ཕྱོགས་དེ་མ་བསྟན་པའོ། ། གཉིས་པ་
ནི་དགེ་སློང་རྣམས་མགྲོན་དུ་འབོད་པའི་ཁྱིམ་དུ་སྟན་གཡར་བོ་མི་
སྦྱིན་པ་དང་། ཁྱིམ་ནས་ཕྱིར་འོང་བའི་ཚེ་ཁྱིམ་པ་དང་དགེ་ཚུལ་
སོགས་ལ་མི་འཆོལ་བར་རང་གིས་བཀུར་བ་དང་། དེ་དག་མེད་པ་
དང་ཁྱིམ་པས་བསྐྱལ་ལོ་ཞེས་ཟེར་ན་མི་བཞག་པ་དང་། ཁྱིམ་པས་
མ་བསྐྱལ་ན་གནས་པ་དག་གིས་མ་བླངས་པ་དང༌། གནས་པ་མེད་
ན་རང་ངམ་དེས་ཀྱང་མི་ལྕོགས་ན་དགེ་འདུན་ཐམས་ཅད་ཀྱིས་ཀྱང་
མ་བླངས་པ་དང༌། གཙུག་ལག་ཁང་དུ་སྦྱིན་བདག་གིས་ རང་གི་
དོན་དུ་སྟན་གཡར་བའི་ཚེ་མི་སྦྱིན་པ་དང་། དེའི་སྲུང་མ་མི་འཇོག་
པ་དང་། བཞག་པ་དེས་ཀྱང་ཕྱོགས་གཅིག་ཏུ་བསྡད་དེ་ཁ་ཏོན་
སོགས་དང་། སྟན་ལ་ལྟ་བར་མི་བྱེད་པ་དང༌། ཁྱིམ་པ་དོང་བའི་
ཚེ་མ་བསྡུས་པ་དང་། ཁྱིམ་པས་སྟན་མ་རུངས་པར་གྱུར་པ་བྱི་དོར་
མ་བྱས་པ་དང༌། ཁྱིམ་པས་བཏིང་བའི་སྟན་མ་བསྡུས་པ་མཐོང་ན་
མི་བསྡུ་བ་དང༌། མཐོང་བ་དེ་རྒས་པ་དང་ནད་པ་ཡིན་ན་གཞན་ལ་
མ་སྦྲན་པའོ། ། གསུམ་པ་ནི་ཚངས་པ་མཚུངས་པར་སྤྱོད་པ་ན་
བའི་ཚེ་ལྟར་མི་འགྲོ་བ་དང་། དེར་སྟན་ཁྱེར་ཏེ་འགྲོ་བ་དང་། མི་
འདུག་པར་ལྟ་བ་དང༌། ནད་གཡོག་གིས་སྟན་མི་གཤོམ་པ་རྣམས་
སོ། །བཞི་བ་ནི་མཁན་པོའམ་སློབ་དཔོན་ཉིན་མོ་སྤྱོད་པ་སོགས་ལ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 191
འགྲོ་བའི་ཚེ་ཕྱི་བཞིན་དུ་མི་འགྲོ་བ་དང་། འགྲོ་བའི་ཚེ་ཡང་དེའི་
སྟན་མི་བཀུར་བ་དང༌། བླ་མ་ལ་མ་ཞུས་པར་སྟན་ཁུར་ཏེ་འགྲོ་བ་
དང་། བླ་གབ་མེད་པར་ཆོས་ཉན་པའི་ཚེ་རླུང་དང་ཆར་བྱུང་ན་ ་
གནས་མལ་མི་བསྡུ་བ་དང་། དེའི་ཚེ་གཞོན་ནུ་རྣམས་ཀྱིས་རྒན་
པོའི་གནས་མལ་ལྕི་བ་དང་མ་བརྗེས་པ་དང་། ཁྲི་དང་ཁྲི་ལྟ་བུར་
མཐུན་པར་མི་བཞག་པའོ། ། ལྔ་བ་ནི་ཆར་འབབ་པ་ལ་སོགས་
པའི་དོག་ང་པ་མེད་པའི་ཚེ་གཙུག་ལག་ཁང་གཞན་དུ་སྟན་གཡར་བོ་
མི་སྦྱིན་པ་དང་། ལམ་ཁར་ཆར་ལ་སོགས་པ་བྱུང་ན་འོས་པར་་་་
བཅེར་ཏེ་རྫས་ངན་པ་ཞིག་གིས་མ་གཡོགས་པ་དང་། གཙུག་ལག་
ཁང་དུ་ཕྱིན་ནས་རྫས་རྣམས་མ་བསྐམས་པ་དང༌། མེ་ལ་སོགས་
པའི་གནོད་པ་བྱུང་བའི་ཚེ་དང་བོར་རང་གི་ཡོ་བྱད་དང་། རྗེས་སུ་
དགེ་འདུན་གྱི་ཡོ་བྱད་མི་འདོན་པ་དང་། བཏོན་ཟིན་པ་བསྲུང་
བའི་ཕྱིར་དགེ་སློང་རྫས་འདོན་པ་ལ་སོགས་པའི་ལས་མི་ནུས་པ་མ་
བཞག་པ་དང༌། ལུས་སྲོག་ལ་གནོད་པའི་མེ་ལ་སོགས་པའི་ནད་
ནས་རྫས་འདོན་པ་རྣམས་སོ། །
གཉིས་པ་གདིང་བའི་ལྟུང་བྱེད་ལ་ལྟུང་བ་རྣམ་གཞག་ལ་བཞི་
ལས། གཞིའི་ཡན་ལག་ལ་གང་དུ་ལོག་པར་སྒྲུབ་པའི་གནས་ནི་དགེ་
འདུན་གྱི་གནས་ཡིན་པ། གནས་ཀྱི་མཚན་ཉིད་དུ་གྲུབ་པ། སྤྱོད་
ལམ་ བཞི་ ཤོང་བ། ཕན་ ཕུན་ དུ་ འགྱུར་བའི་ཉེན་ ཡོད་ པའོ། །
གང་གིས་ལོག་པར་སྒྲུབ་པའི་དངོས་པོ་ནི་རྩྭ་དང་ལོ་མ་གང་རུང་གི་



192 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གདིང་བ་ཡིན་པ།འཇིག་རྟེན་ན་གྲགས་པའི་ཚད་དུ་ལོངས་པ། རང་
ངམ་བསྐོས་པས་ལོངས་སྤྱོད་པའོ། ། རྟེན་ནི་གནས་མལ་དང་་་་
འདྲའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་བསྡུ་
བར་མི་འདོད་པ་ཙམ་མོ། ། སྦྱོར་བ་དང་མཐར་ཐུག་སྔར་དང་
འདྲ་ བ་ ལ་ ཆར་ གྱིས་ ཕན་ ཕུན་ དུ་ གྱུར་ པ་ མ་ གཏོགས་ པའོ། །
བསླབ་བྱའི་ཉེས་བྱས་ནི་ཁྱིམ་དུ་རྩྭ་ལོ་ལ་སོགས་པའི་གདིང་བ་བྱས་པ་
མ་དོར་བ་དང༌། མ་དྲིས་པར་དོར་བ་དང༌ ། དགོན་པར་ནི་
མགོ་མཇུག་བཟློག་པས་སློང་བའམ་དོར་བ་མ་བྱས་པ་དང་། གོས་
བསྐམ་པའི་ཕྱིར་རྩྭ་བཏིང་བ་མ་དོར་བ་དང་། གཞན་སློང་བ་ལ་མ་
བྱིན་པ་དང་། འཆག་སར་རྩྭ་བཏིང་བའི་ཚེ་རླན་ཆེ་བའི་གནས་སུ་
ཉི་མ་རེ་རེ་ལ་དང་། དེ་ལས་གཞན་པའི་གནས་སུ་ཟླ་བ་ཕྱེད་ཕྱེད་ན་
སྲོག་ ཆགས་ ཡོད་ མེད་ བརྟག་ པ་ དང་ སྒྱུར་ ཟློག་ མ་ བྱས་ པ་ དང་།
འཆག་པའི་བྱ་བ་གཏོང་བའི་ཚེ་དོར་བར་འོས་པ་མ་དོར་བ་དང་།
བསོད་སྙོམས་ལ་འགྲོ་བ་དང་འབྲེལ་བའི་བསླབ་བྱ་གཞི་གནས་མལ་གྱི་
སྐབས་སུ་བསྟན་པ་རྣམས་སོ། །
བཞི་བ་གང་ཟག་ལ་གནོད་པ་ལ་གཉིས་ཀྱི་དང་བོ་སྐྱོད་པའི་
ལྟུང་བྱེད་ལ་བཞི་ལས། གཞིའི་ཡན་ལག་ལ་གང་བསྐྲད་པའི་ཡུལ་ནི་
དགེ་སློང་ཆོས་དྲུག་ལྡན་གྱི་སྟེང་དུ་ཕན་པའི་རྐྱེན་དང་མི་ལྡན་པའོ། །
གང་ནས་སྐྱོད་པའི་གནས་ནི་ཕན་ཕུན་གྱི་ཉེན་ཅན་མ་གཏོགས་པ་སྔ་
མ་བཞིན་ནོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 193
སྐྱོད་པར་འདོད་པའོ། ། སྦྱོར་བ་རང་ངམ་བསྐོས་པས་སྐྱོད་པར་
རྩོམ་པ། མཐར་ཐུག་དེའི་རྐྱེན་གྱིས་གནས་ཉེ་འཁོར་དང་བཅས་པ་
ལས་འདས་པའོ། ། བཞད་གད་ཀྱིས་སྐྱོད་པ་དང་། བསྙེན་པར་
མ་རྫོགས་པ་སྐྱོད་པ་ལ་ཉེས་བྱས་སོ། །གཉིས་པ་ཕྱིས་གནོན་བྱེད་པའི་
ལྟུང་བྱེད་ལ་བཞི་ལས། གཞིའི་ཡན་ལག་ལ་ཕྱིས་གནོན་བྱེད་པའི་
ཡུལ་དང་གནས་སྔར་དང་འདྲ་བ་ལས་ཡུལ་ལ་རང་ལས་སྔར་གནས་
པ་ཞེས་བསྣན་ནོ། ། བསམ་པ་ལ་འདུ་ཤེས་ནི་རང་ལས་སྔར་་་
གནས་པ་ལ་དེར་ངེས་པའམ་ཡིད་གཉིས་ཟ་བའོ། ། ཀུན་སློང་ན་
བ་དང་འཇིགས་པའི་དབང་མ་གཏོགས་པར་ཕྱིས་གནོན་བྱེད་པར་
འདོད་པའོ། །སྤྱོད་པ་གཞན་མི་འདོད་བཞིན་དུ་གནས་དེར་འདུག་
པར་རྩོམ་པ། མཐར་ཐུག་འདུག་པ་རྫོགས་པའམ་དོན་གོ་བའོ། །
དེས་མཚོན་ནས། ངན་དང་གསོད་དང་གྲང་དྲོ་དང་། །ཆོ་་་་
ཟངས་དང་ནི་བཀྲུ་སྨན་དང་། །རྣལ་འབྱོར་མཐུན་དང་ཁ་ཏོན་་་་
མཐུན། །འཇིགས་དང་བཅས་དང་འཇིགས་མེད་པའོ། ། ཞེས་
པས་མཐོ་འཚམ་པ་རྣམས་ལ་ཡང་ཡན་ལག་རྩིས་སྔར་བཞིན་དུ་སྦྱར་
ཏེ་ལྟུང་བྱེད་དུ་འགྱུར་བར་ཤེས་པར་བྱའོ། ། གནས་དེར་རང་གི་
སྔ་རོལ་ཏུ་ཞུགས་པ་མ་ཡིན་པ་ཞུགས་པར་ཤེས་པ་དང་ཡིད་གཉིས་ཟ་
བ་ལ་ཉེས་བྱས་སོ། ། ལྔ་བ་གནས་དངོས་ལ་གནོད་པ་རྩ་བ་འབྱུང་
བ་ལ་འདུག་པའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གནས་
ནི་དགེ་འདུན་གྱི་གནས་སྤྱོད་ལམ་བཞི་ཤོང་བ། གནས་ཀྱི་ངོ་བོར་



--
---
，
194 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གྲུབ་པ། རྡོལ་བའི་ཉེན་དང་བཅས་པའི་སྟེང་གི་ཐོག་ཡིན་པའོ། །
དངོས་པོ་ནི་ཁྲིའམ་ཁྲིའུ་ཡིན་པ། རྒྱ་འཁོར་གསུམ་ཁེབས་པའི་ཚད་
དུ་ཆོག་པ། རྩ་བ་ཕུར་བུ་ལྟ་བུ་ཡིན་པ། བཀན་པའམ་རྐང་རྟེན་
བཅུག་པ་མ་ཡིན་པའོ། ། བསམ་པ་ལ་འདུ་ཤེས་ནི་རྩ་བ་འབྱུང་
བའི་སྐབས་དང་བཅས་པ་ལ་དེར་ངེས་པའམ་ཡིད་གཉིས་ཟ་བའོ། །
ཀུན་སློང་གནོན་པར་འདོད་པའོ། ། སྦྱོར་བ་གནོན་པར་ཞུགས་པ།
མཐར་ཐུག་འདུག་པ་རྫོགས་པའོ། ། ཐོག་རྡོལ་བའི་ཉེན་དང་བཅས་
པ་མ་ཡིན་པ་ལ་ཡིན་པར་ཤེས་པ་དང་ཡིད་གཉིས་ཟ་བས་འདུག་པ་ལ་
ཉེས་བྱས་སོ། །དྲུག་པ་གཞན་གྱི་སྲོག་ལ་གནོད་པ་དུད་འགྲོ་འདེབས་
པའི་ལྟུང་བྱེད་ལ་བཞི་ལས། གཞིའི་ཡན་ལག་ནི་དུད་འགྲོ་ཡིན་པ།
ཐ་མལ་བའི་མིག་ལ་སྡང་དུ་རུང་བ། གཞི་དང་བཅས་པ་ཡིན་་་་
པའོ། །བསམ་པ་ལ་འདུ་ཤེས་ནི་སྲོག་ཆགས་དང་བཅས་པ་ལ་དེར་
ངེས་པའམ་ཡིད་གཉིས་ཟ་བའོ། །ཀུན་སློང་རང་གི་དོན་མ་ཡིན་པར་
སྤྱོད་པར་འདོད་པ། སྦྱོར་བ་རང་ངམ་བསྐོས་པས་སྤྱོད་པར་ཞུགས་
པ། མཐར་ཐུག་དུད་འགྲོ་ཤི་བའོ། །སྲོག་ཆགས་དང་བཅས་པ་མ་
ཡིན་པ་ལ་ཡིན་པར་ངེས་པའམ་ཡིད་གཉིས་ཟ་བས་སྤྱོད་ན་ཉེས་བྱས་
སོ། །གསུམ་པ་གནས་སྒྲུབ་པ་ལས་གྱུར་པ་རིམ་པ་ལྷག་པར་རྩིག་པའི་
ལྟུང་བྱེད་ལ་བཞི་ལས། གཞིའི་ཡན་ལག་ལ་གང་རྩིག་པའི་གནས་ནི་
གཙུག་ལག་ཁང་ཡིན་པ། སྤྱོད་ལམ་བཞི་ཤོང་བ། ཕལ་ཆེར་་་་
བསྐོར་བའི་གནས་སུ་གྲུབ་པ། སྔར་ཚད་ལ་གནོད་པའི་རྩོམ་པ་མ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 195
བྱས་པའོ། །དུས་ནི་ཉི་མ་གཅིག་ཡིན་པའོ། །རྟེན་ཆར་ཆུ་སྐྱོབ་པའི་
གཡོག་པ་མ་བྱས་པའོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་
སློང་རིམ་པ་གསུམ་ལས་ལྷག་པར་རྩིག་འདོད་རྒྱུན་མ་ཆད་པའོ། །
སྦྱོར་བ་རང་ངམ་བསྐོས་པས་རྡོའམ་སོ་ཕག་སོ་བཏང་བའམ་ཤིང་ལ་
སོགས་པ་སྲ་བ་མ་ཡིན་པས་རྩིག་པར་རྩོམ་པ། མཐར་ཐུག་རིམ་པ་
གསུམ་ལས་ལྷག་པར་བརྩིགས་པའོ། །དེ་ནི་ཉི་མ་གཅིག་ལ་རིམ་པ་
ལྷག་པར་རྩིག་པའི་ལྟུང་བྱེད་ཀྱི་དབང་དུ་བྱས་ཀྱི། འཇིམ་པ་མེད་
པ་དང༌། སྒོ་ཆ་གོང་མ་མ་བཙུག་པ་དང་། ཆུ་ཁུང་མ་བཏོད་པ་
དང༌། རྩིག་པའི་རྨང་མ་བཙུགས་པར་རྩིག་པ་རྣམས་ལ་ནི་ཉི་མ་
གཞན་ལ་རིམ་པ་ལྷག་ན་ཡང་ལྟུང་བྱེད་དུ་འགྱུར་ཞིང་ཆུ་ཁུང་བཏོད་
པ་སོགས་བྱས་ཀྱང་དེའི་སྟེང་ནས་རིམ་པ་ལྷག་པར་རྩིག་ན་ཡང་ལྟུང་
བྱེད་དུ་འགྱུར་རོ། །རིམ་པ་གསུམ་པ་རྩིག་པ་ལ་ཉེས་པ་མེད་ཅིང་བཞི་
བ་རྩིག་པར་རྩོམ་པ་ན་ཉེས་བྱས་སོ། །གཙུག་ལག་ཁང་རྩིག་པའི་སྒོ་ཆ་
དང་སྒོ་གླེགས་མ་བཙུག་པ་དང་སྐར་ཁུང་མ་བཏོད་པ་རྣམས་ལ་་་་
བསླབ་བྱའི་ཉེས་བྱས་སོ། །གསུམ་པ་ཕན་གདགས་པར་བྱ་བ་དགེ་
སློང་མའི་གཞི་ལ་ལོག་པར་སྒྲུབ་པ་ལ་ལྔ་ལས། དང་བོ་ཆོས་ཀྱི་གཞི་
ལས་གྱུར་པ་ལ་གསུམ་གྱི་དང་བོ་མ་བསྐོས་པར་ཆོས་སྟོན་པའི་ལྟུང་
བྱེད་ལ་བཞི་ལས། གཞིའི་ཡན་ལག་ལ་གང་ལ་ཆོས་སྟོན་པའི་ཡུལ་
ནི་ཉེ་དུ་མ་ཡིན་པ་ལས་གཞན་པའི་དགེ་སློང་མ་ཆོས་བདུན་ལྡན་ནོ། །
གང་སྟོན་པའི་ཆོས་ནི་སངས་རྒྱས་ཀྱི་བཀའ་འམ་གདམས་ངག་དང་



196 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རྗེས་སུ་བསྟན་པ་གང་ཡང་རུང་བའོ། །རྟེན་ནི་མི་ཆོས་བླ་མ་ཐོབ་པ་
དང་། འོས་པ་ལ་གསོལ་བ་བཏབ་པ་མ་ཡིན་ཞིང་སྟོན་པར་མ་་་
བསྐོས་པའམ་བསྐོས་ཀྱང་མཚན་ཉིད་དང་མི་ལྡན་པའོ། །བསམ་པ་
ལ་འདུ་ཤེས་མ་འཁྲུལ་ཞིང་ཀུན་སློང་སྟོན་པར་འདོད་པའོ། །སྦྱོར་བ་
ངག་མཚན་ཉིད་ལྔ་ལྡན་གྱིས་སྟོན་པར་རྩོམ་པ། མཐར་ཐུག་དོན་གོ་
བའོ། ། སྟོན་པར་འོས་པའི་མཚན་ཉིད་ནི་བསྙེན་པར་རྫོགས་ནས་
བར་མ་ཆད་དུ་ལོ་ཉི་ཤུ་ལོན་ཅིང་ལྟ་བ་མཐུན་པ། ཐ་སྙད་གསུམ་
དང་ལྡན་པ། ལུས་ཐ་མལ་དུ་གནས་པ། ས་རང་བཞིན་དུ་གནས་
པ། རིག་པ་དང་གྲོལ་བར་སྨྲ་བའི་དགེ་སློང་སྡེ་སྣོད་གསུམ་པ་དང༌།
སོ་ཐར་རམ་ལྕི་བའི་ཆོས་བརྒྱད་དང་ཕམ་པ་བརྒྱུད་གང་རུང་འདོན་
ནུས་པ་དང་། བག་ཡོད་པར་སྒྲུབས་ཤིག་ཅེས་བརྗོད་ནུས་པ་དག་
ལས་གང་རུང་དང་ལྡན་པས་ཏེ་དེ་དག་ལས་བཙུན་པ་དང་བརྟན་
པའི་ཡན་ལག་ལ་དམིགས་བསལ་མེད་ཅིང་། མཁས་པའི་ཡན་ལག་
དེ་དག་ལས་སྔ་མ་དང་ལྡན་པ་ཡོད་བཞིན་དུ་ཕྱི་མ་བསྐོར་མི་རུང་ཞིང་།
མཚན་ཉིད་དེ་དག་ཐ་མ་ཡན་ཆད་ལས་གང་རུང་རེ་རེ་དང་མི་ལྡན་ན་
བསྐོས་ཀྱང་ལྟུང་བྱེད་དུ་འགྱུར་བ་མི་ཁེགས་སོ། །
གཉིས་པ་ཉི་མ་ནུབ་ཀྱི་བར་དུ་ཆོས་སྟོན་པའི་ལྟུང་བྱེད་ལ་བཞི་
ལས། གཞིའི་ཡན་ལག་གང་ལ་ཆོས་སྟོན་པའི་ཡུལ་དང་གང་སྟོན་
པའི་ཆོས་སྔར་དང་འདྲ་ལ། གནས་ནི་འཇིག་པའི་ཉེན་དང་བཅས་
པ། དུས་ནི་མཚན་ཐོག་ཐག་ཆོས་སྟོན་པའི་དུས་མ་ཡིན་ཞིང་ཉི་མ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 197
ནུབ་ནས་སྐྱ་རེངས་མ་ཤར་བའི་བར་ཡིན་པའོ། ། འདུ་ཤེས་ནི་ཉི་
མ་ནུབ་པ་ལ་ནུབ་པར་ངེས་པའམ་ཡིད་གཉིས་ཟ་བ་སྟེ་ཡན་ལག་ལྷག་
མ་སྔར་བཞིན་དུ་སྦྱར་རོ། ། ཉི་མ་མ་ནུབ་པ་ལ་ནུབ་པར་ངེས་
པའམ་ཡིད་གཉིས་ཟ་བས་སྟོན་ན་ཉེས་བྱས་སོ། ། གསུམ་པ་ཟས་
ཅུང་ཟད་ཙམ་གྱི་ཕྱིར་ཆོས་སྟོན་པས་སྐུར་བ་འདིབས་པའི་ལྟུང་བྱེད་
ལ་བཞི་ལས། གཞིའི་ཡན་ལག་གང་ལ་སྐུར་བ་འདེབས་པའི་ཡུལ་ནི་
དགེ་སློང་ཆོས་དྲུག་ལྡན་གྱི་སྟེང་དུ་ལོག་པར་སྟོང་བ་མ་ཡིན་པའོ། །
གོ་བྱ་ཡུལ་ནི་ཐ་སྙད་ལྔ་དང་ལྡན། ལུས་ཐ་མལ་དུ་གནས། རང་
ལས་ཐ་དད་པའོ། ། བསམ་པ་ལ་འདུ་ཤེས་དང་ཀུན་སློང་ནི་ཟས་
གོས་ཅུང་ཟད་ཙམ་གྱི་ཕྱིར་ཆོས་སྟོན་པ་མ་ཡིན་པ་ལ་དེར་ཤེས་བཞིན་
དུ་དེ་ལྟར་སྟོན་ནོ་ཞེས་སྐུར་བ་འདེབས་པར་འདོད་པའོ། ། སྦྱོར་
བ་ངག་མཚན་ཉིད་ལྔ་ལྡན་གྱིས་སོ། ། མཐར་ཐུག་དོན་གོ་བའོ། །
གཉིས་པ་གོས་ལས་གྱུར་པ་ལ་གཉིས་ཀྱི་དང་བོ་གོས་བྱེད་པའི་ལྟུང་
བྱེད་ལ་བཞི་ལས། གཞིའི་ཡན་ལག་ལ་གང་གི་གོས་བྱེད་པའི་ཡུལ་
ནི་དགེ་སློང་མ་ཆོས་བརྒྱུད་ལྡན་ནོ། ། གང་བྱེད་པའི་གོས་ནི་གོས་
རུང་ཞིང་ཚད་དང་ལྡན་པ། དགེ་སློང་མ་དེ་ཉིད་ཀྱི་ཡིན་པ། སྔར་
ཚད་ལ་གནོད་པའི་བཟོའི་རྩོམ་པ་མ་བྱས་པའོ། ། བསམ་པ་ལ་
འདུ་ཤེས་ནི་དགེ་སློང་མ་ཉེ་དུ་མ་ཡིན་པ་ལ་དེར་ངེས་པའམ་ཡིད་
གཉིས་ཟ་བའོ། ། ཀུན་སློང་ནི་བཟོ་བྱེད་པར་འདོད་པ། སྦྱོར་བ་
དེ་ལྟར་རྩོམ་པ། མཐར་ཐུག་བཟོའི་རྩོམ་ པ་ ཡོངས་ སུ་རྫོགས་་་་་



198 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའོ། ། ཉེ་དུ་ཡིན་པ་ལ་མ་ཡིན་པར་ཤེས་པའམ་ཡིད་གཉིས་ཟ་
བས་བྱེད་ན་ཉེས་བྱས་སོ། ། གཉིས་པ་གོས་སྦྱིན་པའི་ལྟུང་བྱེད་ལ་
བཞི་ལས། གཞིའི་ཡན་ལག་གང་ལ་གོས་སྦྱིན་པའི་ཡུལ་ནི་དགེ་སློང་
མ་ཆོས་བརྒྱུད་ལྡན་གྱི་སྟེང་དུ་དགེ་འདུན་ལ་གོས་འབུལ་བའི་ཁོངས་
སུ་གཏོགས་པ་དང་བོར་བརླག་བྱུང་བ་དང་ལེགས་པར་སྨྲ་བ་དང༌
བསྙེན་པར་རྫོགས་པར་བྱེད་པ་རྣམས་མ་ཡིན་ཞིང་རང་ལས་ནོར་ཐ་
དད་པའོ། ། དངོས་པོ་ནི་གོས་རུང་ཞིང་ཚད་དང་ལྡན་པ་རང་གི་
ཡིན་པའོ། ། རྟེན་ནི་རུང་མི་རུང་བརྗེ་བའི་ཕྱིར་མ་ཡིན་པའོ། །
བསམ་པ་ལ་འདུ་ཤེས་སྔ་མ་དང་འདྲ་ཞིང་ཀུན་སློང་སྦྱིན་པར་འདོད་
པ། སྦྱོར་བ་དེ་ལྟར་རྩོམ་པ། མཐར་ཐུག་ཡུལ་གྱི་ལག་ཏུ་ཐོབ་
པའོ། ། འདུ་ཤེས་འཁྲུལ་བས་ཉེས་བྱས་སུ་འགྱུར་བ་ཡང་སྔ་མ་
དང་འདྲའོ། ། གསུམ་པ་ལམ་གྱི་གཞི་ལས་གྱུར་པ་ལ་གཉིས་ཀྱི་
དང་བོ་དགེ་སློང་མ་དང་ལྷན་ཅིག་ལམ་དུ་འགྲོ་བའི་ལྟུང་བྱེད་ལ་བཞི་
ལས། གཞིའི་ཡན་ལག་གང་དང་ལྷན་ཅིག་འགྲོ་བའི་ཡུལ་ནི་ཉེ་དུ་
མ་ཡིན་པ་མ་གཏོགས་པ་དགེ་སློང་མ་ཆོས་བདུན་ལྡན་གྱི་སྟེང་དུ་ཕན་
ཚུན་ཕན་འདོགས་པ་མ་ཡིན་ཞིང་ངོ་མ་སྤོས་པའོ། ། གང་དུ་འགྲོ་
བའི་ལམ་ནི་ས་ལ་བརྟེན་པ། རྒྱང་གྲགས་གཅིག་ཕན་ཆད་ཡིན་པ།
འཇིགས་པ་དང་བཅས་པ་མ་ཡིན་པའོ། ། དུས་ནི་ཉི་མ་གཅིག་
ཡིན་པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ལམ་
གཅིག་ལ་འགྲོ་བར་འདོད་པ། སྦྱོར་བ་འགྲོ་བར་རྩོམ་པ། མཐར་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 199
ཐུག་རྒྱང་གྲགས་གཅིག་ལས་འདས་པའོ། ། རྒྱང་གྲགས་ཕྱེད་རེར་
ཉེས་བྱས་སོ། ། བསླབ་བྱ་ནི་ལམ་དུ་ཞུགས་པའི་ཚེ་ཚངས་པ་་་
མཚུངས་པར་སྤྱོད་པ་ན་བ་ལམ་དུ་དོར་བ་དང་། དེ་མ་བཀུར་བ་
དང༌། དགེ་སློང་མ་ལམ་དུ་ན་བའི་ཚེ་མགོ་ལོགས་ནས་བཟུང་བས་
བཀུར་བའི་གྲོགས་མ་བྱས་པ་དང་། གྲོང་དུ་ཕྱིན་པ་ན་མཚན་དང་
ལྟ་ བ་ མཐུན་ པའི་ནད་གཡོག་མ་བཞག་པར་ སོང་བ་རྣམས་སོ། །
དགེ་སློང་དང་དགེ་སློང་མས་ཕན་ཚུན་ལམ་བརྒྱགས་འཁུར་བ་དང་
བྱིན་ལེན་བྱེད་དུ་རུང་ངོ་། །གཉིས་པ་གྲུར་འཇུག་པའི་ལྟུང་བྱེད་ལ་
བཞི་ལས། གཞིའི་ཡུལ་དང་དུས་ནི་སྔར་དང་འདྲ་ལ། ལམ་ནི་ཆུ་
ལ་བརྟེན་པ་ཡིན་པ། རྒྱང་གྲགས་གཅིག་ཕན་ཆད་ཡིན་པ། ཐད་
ཀར་ཕ་རོལ་ཏུ་འགྲོ་བ་མ་ཡིན་པ། འགྲམ་གཉིས་འཇིགས་པ་དང་
བཅས་པ་མ་ཡིན་པ། རྦ་ཀློང་ལ་བཟུར་བ་ལ་སོགས་པའི་རྐྱེན་གྱིས་
འཇུག་པ་གཞན་དུ་སོང་བ་མ་ཡིན་པའོ། ། བསམ་སྦྱོར་མཐར་
ཐུག་རྣམས་སྔ་མ་བཞིན་ནོ། ། བཞི་བ་གནས་ཀྱི་གཞི་ལས་གྱུར་པ་
ལ་གཉིས་ཀྱི་དང་བོ་འདུག་པའི་ལྟུང་བྱེད་ལ་བཞི་ལས། གཞིའི་ཡན་
ལག་ལ་གང་དང་འདུག་པའི་ཡུལ་ནི་བུད་མེད་ཀྱི་མཚན་དོན་བྱེད་
ནུས་པ། བསྟེན་དུ་རུང་བ། ཐ་སྙད་བཞི་དང་ལྡན་པ། ལུས་ཐ་
མལ་དུ་གནས་པ། རྫུ་འཕྲུལ་ཅན་དང་ཉེ་དུ་མ་ཡིན་པ་སྟེ་ཆོས་དྲུག་
ལྡན་དང་གཅིག་པུ་ཡིན་པའོ། ། གནས་ནི་དབེན་པ་དང་རྩིག་པ་
དང་མུན་པ་སོགས་ཀྱི་སྐྱབས་དང་བཅས་པ་དང་། བར་འདོམ་གང་



200
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
---
-
-
གི་ནང་ཡིན་པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་
སློང་འདུག་པར་འདོད་པའོ། ། སྦྱོར་བ་འདུག་པར་ཞུགས་པ།
མཐར་ཐུག་གཉིས་ཀས་འདུག་པ་རྫོགས་པའོ། ། གཉིས་པ་འགྲེང་
བའི་ལྟུང་བྱེད་ལ་ཡན་ལག་རྣམས་སྔ་མ་དང་འདྲ་བ་ལ་འདུག་པ་ཞེས་
པའི་གནས་སུ་འགྲེང་བ་ཞེས་སྦྱར་རོ། ། འདིར་འདུག་པ་བུད་
མེད་དང་འགྲེང་བ་དགེ་སློང་མ་ལ་སྦྱར་བ་ནི་མཚོན་བྱེད་ཙམ་ཡིན་
ནོ། ། ལྔ་བ་ཟས་ཀྱི་གཞི་ལས་གྱུར་པ་དགེ་སློང་མ་སྦྱོར་དུ་བཅུག་
པའི་ལྟུང་བྱེད་ལ་བཞི་ལས། ། གཞིའི་ཡན་ལག་ལ་གང་གིས་སྦྱོར་
དུ་བཅུག་པའི་དགེ་སློང་མ་ནི་ཉེ་དུ་མ་ཡིན་པ་ལས་གཞན་པའི་ཆོས་
བདུན་ལྡན་ནོ། ། གང་གིས་སྦྱོར་བའི་སྦྱིན་བདག་ནི་ཁྱིམ་པ་ཆོས་
ལྔ་ ལྡན་ ནོ། ། གང་ བཟའ་ བའི་ དངོས་ པོ་ ནི་ དུས་ སུ་ རུང༌ བ།།
རུང་ཞིང་ཟས་གཅིག་གི་ཚད་དང་ལྡན་པ། སྦྱིན་བདག་དེ་ཉིད་ཀྱི་
ཡིན་པ། དགེ་སློང་ལ་མེད་པའི་ལུང་རྟོགས་གང་རུང་གི་ཡོན་ཏན་
གྱིས་སྦྱོར་དུ་བཅུག་པ། མགྲོན་དུ་མ་བོས་པའམ་བོས་ཀྱང་ལྷག་པར་
སྦྱར་བའི་ཟས་ཡིན་པའོ། ། བསམ་པ་ལ་འདུ་ཤེས་ནི་དགེ་སློང་
མས་སྦྱོར་དུ་བཅུག་པ་ལ་དེ་ལྟར་ངེས་པའམ་ཡིད་གཉིས་ཟ་བའོ། །
ཀུན་སློང་ཟ་བར་འདོད་ཅིང་སྦྱོར་བ་ཟ་བར་རྩོམ་པ། མཐར་ཐུག་
མགུལ་དུ་མིད་པའོ། ། གཞན་གྱི་དོན་དུ་སྦྱོར་དུ་བཅུག་པ་ཟ་བ་
དང༌། བསོད་སྙོམས་ལ་ཞུགས་པ་ན་དགེ་སློང་མས་འདི་ལ་བྱིན་ཅིག་
ཅེས་བསྒོ་བ་ཙམ་བྱས་པ་ཟ་བ་དང༌། སྦྱོར་དུ་བཅུག་པ་མ་ཡིན་པ་ལ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 201
ཡིན་པར་ངེས་པའམ་ཡིད་གཉིས་ཟ་བ་སོགས་ཡན་ལག་མ་ཚང་བ་ལ་
ཉེས་བྱས་སོ། །
བཞི་བ་འཚོ་བར་བྱེད་པ་ཟས་ཀྱི་གཞི་ལ་ལོག་པར་སྒྲུབ་པ་ལ་
ཚད་ལས་འདས་པའི་ལྟུང་བ། གནས་མ་ཡིན་པར་ཟོས་པའི་ལྟུང་བ།
དུས་མ་ཡིན་པར་ཟོས་པའི་ལྟུང་བ། ཆོ་ག་ལས་འདས་པའི་ལྟུང་བ།
བླང་བྱ་མ་ཡིན་པ་བླངས་པའི་ལྟུང་བ་དང་ལྔའོ། ། དང་བོ་ལ་བླང་
བ་ཚད་ལས་འདས་ པ་ དང་། ཟ་བ་ཚད་ལས་ འདས་ པ་ གཉིས།
དང་བོ་ལ་གསུམ་གྱི་དང་བོ་ཉི་མ་གཅིག་ལ་བླང་བ་ཚད་ལས་འདས་པ་
ཡང་ཡང་ཟ་བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་བླང་
བའི་ཡུལ་ནི་ཁྱིམ་པ་ཆོས་ལྔ་ལྡན་གྱི་སྟེང་དུ་བསམ་པ་ཐག་པ་ནས་ཟས་
མཚན་ཉིད་དང་ལྡན་པ་ལ་དགེ་འདུན་གྱི་ཆེད་མིན་པར་རང་ཆེད་དུ་
འབོད་པ་ཡིན་པའོ། །གང་བླང་བའི་ཟས་ནི་བཟའ་བ་ལྔ་གང་རུང་གི་ ་
ཁོངས་སུ་གཏོགས་པ། ནར་མའི་ཟས་མ་ཡིན་པ། རུང་ཞིང་ཟས་
གཅིག་གི་ཚད་དུ་ལོངས་པ། སྦྱིན་བདག་སྔ་ཕྱི་སོ་སོར་དབང་བ།
ཟས་ཕྱི་མ་ལ་གོས་ཁྲུ་གང་དུ་ལོངས་པའམ་དེའི་རིན་གྱི་རྙེད་པ་མེད་
པའོ། ། དུས་ནི་ཉི་མ་གཅིག་གི་དུས་ཡིན་ཞིང་མུ་གེའི་དུས་མ་ཡིན་
པའོ། ། རྟེན་ནི་ཟས་གཅིག་གིས་འཚོ་མི་ནུས་པའི་ནད་པ་དང་
དཀོན་མཆོག་གི་དོན་དུ་ཕྱག་བདར་རེ་ལ་དེ་ཙམ་མམ་དཀྱིལ་འཁོར་
བ་མལ་ཙམ་གྱི་ལས་བྱས་པ་དང་ཉི་མ་དེ་ཉིད་ལ་དཔག་ཚད་ཕྱེད་ཡན་
ཆད་ཀྱི་ལམ་དུ་ཕྱིན་པ་རྣམས་མ་ཡིན་པ་དང་། སྲ་བརྐྱང་མ་བཏིང་



-
202 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ཟས་་་་
གཉིས་པ་ཟ་བར་འདོད་པ། སྦྱོར་བ་ཟ་བར་རྩོམ་པ། མཐར་ཐུག་
མགུལ་དུ་མིད་པའོ། ། དུས་ལ་མ་བབ་པར་ཁྱིམ་དུ་ཟན་ལ་འཇུག་པ་
དང། ཁྱིམ་དུ་ཟན་ལ་འཇུག་པའི་ཚེ་རང་རང་གི་འཁོར་དང་གློ་
བུར་དུ་འོངས་པ་རྣམས་གནས་བརྟན་གྱིས་ཚང་མ་ཚང་མ་བརྟགས་པ་
དང༌། དགོས་པ་མེད་པར་ཁྲོ་བ་སོགས་ཀྱིས་རང་གི་ཟན་གཅོད་པ་
རྣམས་བསླབ་བྱའི་ཉེས་བྱས་སོ། ། གཉིས་པ་གནས་གཅིག་ནས་
བླང་བ་ཚད་ལས་འདས་པ་འདུག་གནས་སུ་ཟ་བའི་ལྟུང་བྱེད་ལ་བཞི་
ལས། གཞིའི་ཡན་ལག་ལ་གང་གི་ཟ་བའི་སྦྱིན་བདག་ནི་ཁྱིམ་པ་
ཆོས་ལྔ་ལྡན་མུ་སྟེགས་ཅན་ཁོ་ནའི་སྦྱིན་བདག་ཡིན་ཞིང་ཅི་བདེར་
སྟོབ་པ་བོ་མ་ཡིན་པའོ། །གནས་ནི་མུ་སྟེགས་ཅན་ཁོ་ནའི་འདུག་་
གནས་སུ་གྲུབ་ཅིང་སྤྱོད་ལམ་བཞི་ཤོང་བ། བདག་པོ་ཁྱིམ་པ་གནས་
བཞིན་པའོ། ། དེ་ན་གནས་པའི་ཕྱི་རོལ་པའི་རབ་བྱུང་རྣམས་
ཀྱང་མཚན་དང་ལྟ་བ་མཐུན། ཐ་སྙད་གསུམ་དང་ལྡན། ལུས་ཐ་
མལ་དུ་གནས་པའོ། །གང་བཟའ་བའི་ཟས་ནི་དུས་རུང་གི་ཟས་རུང་
ཞིང་ཟས་གཅིག་གི་ཚད་དང་ལྡན་པ། སྦྱིན་བདག་དེ་ཉིད་ཀྱི་ཡིན་
པ། ཉི་མ་གཉིས་པའི་ཟས་ཡིན་པའོ། །རྟེན་ནི་ནད་པ་མ་ཡིན་ཞིང་
གནས་དེར་ཞག་ལོན་པའོ། །བསམ་པ་ལ་འདུ་ཤེས་མ་འཁྲུལ་ཞིང་
ཀུན་སློང་ཟས་གཉིས་པ་ཟ་བར་འདོད་པའོ། ། སྦྱོར་བ་ངག་མཚན་
ཉིད་ལྔ་ལྡན་གྱིས་བླངས་ཤིང་ཟ་བར་རྩོམ་པ། མཐར་ཐུག་མགུལ་དུ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 203
མིད་པའོ། ། གནས་དེར་ཟས་མི་ཟ་བར་ཉི་མ་གཉིས་པ་ལ་སྡོད་པ་
དང༌། ཁྱིམ་བདག་དངོས་སུ་མི་གནས་པ་དང་། ཕྱི་ནང་གི་རབ་
བྱུང་དང་ཉེ་དུ་དབང་བའི་འདུག་གནས་སུ་ཟ་བ་ལ་ཉེས་བྱས་སོ། །
གསུམ་པ་སྦྱིན་བདག་གཅིག་ལས་བླང་བ་ཚད་ལས་འདས་པ་ལྷུང་
བཟེད་དོ་གསུམ་ཙམ་ལས་ལྷག་པར་ལེན་པའི་ལྟུང་བྱེད་ལ་བཞི་ལས།
གཞིའི་ཡན་ལག་ལ་གང་ལ་བླང་བའི་སྦྱིན་བདག་ནི་ཁྱིམ་པ་ཆོས་ལྔ་
ལྡན་གྱི་སྟེང་དུ་ཚད་ཡོངས་སུ་བཅད་པ་དང་། ཅི་ཙམ་དགོས་པ་
ལོང་ཞེས་སྟོབ་པ་བོ་མ་ཡིན་པའོ། །གང་བླང་བའི་དངོས་པོ་ནི་གཡོས་
སུ་བྱས་པའི་དུས་རུང་གི་ཟས་རུང་ཞིང་འབྲས་མ་ག་དྷའི་བྲེའུ་ཆུང་
ཕྱེད་དང་ལྔ་བཙོས་པ་ལས་ལྷག་པའི་ཚད་དང་ལྡན་པ། སྦྱིན་བདག་
དེ་ཉིད་ཀྱི་ཡིན་པའོ། །ཟ་བའི་གནས་ནི་གང་བླངས་པའི་གནས་དེ་
ལས་གཞན་ཡིན་པ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
ལྷག་པ་བླངས་ནས་ཟ་བར་འདོད་པ། སྦྱོར་བ་ངག་མཚན་ཉིད་ལྔ་
ལྡན་གྱིས་བླངས་ཏེ་གནས་གཞན་དུ་ཟ་བར་རྩོམ་པ། མཐར་ཐུག་
མགུལ་དུ་མིད་པའོ། །གཞན་ལ་ལྷག་པ་ལེན་དུ་བཅུག་སྟེ་ཟ་བ་ལ་ཉེས་
བྱས་སོ། ། གཉིས་པ་ཟ་བ་ཚད་ལས་འདས་པ་ལ་གཉིས་ཀྱི་དང་བོ་
སྤངས་པ་ཟ་བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་བཟའ་
བར་བྱ་བ་རུང་ཞིང་མགུལ་དུ་མིད་པའི་ཚད་དང་ལྡན་པ། ཐུག་པ་
ལས་གཞན་ཡིན་པ། རང་ངམ་རང་དང་འདྲ་བས་ལྷག་པོར་མ་བྱས་
པའོ། །ཟ་བའི་དུས་ནི་མུ་གེའི་དུས་མ་ཡིན་པ། རྟེན་ནི་སྤངས་པ་



204 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། །
རྫོགས་ཤིང་ནད་པ་མ་ཡིན་པ། བསམ་པ་ལ་འདུ་ཤེས་ནི་སྤངས་པ་
དང༌ ལྷག་ པོར་ མ་ བྱས་ པ་ ལ་ དེར་ ངེས་ པའམ་ ཡིད་ གཉིས་ ཟ་ བ།
ཀུན་སློང་ཟ་བར་འདོད་པ། སྦྱོར་བ་ཟ་བར་རྩོམ་པ། མཐར་ཐུག་
མགུལ་དུ་མེད་པའོ། །སྤངས་པ་ཡོངས་སུ་རྫོགས་པའི་མཚན་ཉིད་ལ་
བཞི་ལས། གཞིའི་ཡན་ལག་ནི་མུ་གེའི་དུས་མ་ཡིན་པར་རུང་ཞིང་
ཚད་དང་ལྡན་པའི་དུས་རུང་གི་ཟས་བྱིན་ལེན་སྟོབས་པར་འོས་པའི་
གང་ཟག་བྱིན་ལེན་འཐོབ་པའི་ཕྱོགས་ན་གནས་པས་བསམ་པ་ཐག་པ་
ནས་སྟོབས་པའོ། །ཀུན་སློང་བསམ་པ་ཐག་པས་དེ་རིང་འདི་ལས་མི་
བཟའོ་སྙམ་ནས་སྤོང་བར་འདོད་པ། སྦྱོར་བ་ངག་མཚན་ཉིད་ལྔ་
ལྡན་གྱིས་རེ་ཞིག་གི་སྒྲ་མ་སྦྱར་བར་ཆོག་གོ་ཞེས་སོགས་བརྗོད་པའམ་
ལྡང་བར་རྩོམ་པའོ། །མཐར་ཐུག་སྨྲས་པའི་དོན་གོ་བའམ་འདུག་
པའི་གནས་བཏང་བའོ། །བཅའ་བ་སྤངས་པ་ཡོངས་སུ་རྫོགས་ནས་
བཅའ་བ་ལྷག་པོར་མ་བྱས་པར་ཟ་བ་ལ་ཡང་ལྟུང་བྱེད་དུ་འགྱུར་རོ། །
ལྷག་པོར་གྱི་མཚན་ཉིད་ལ་གང་གིས་ལྷག་པོར་བྱ་བའི་རྟེན་ནི་དགེ་
སློང་ཆོས་དྲུག་ལྡན་གྱི་སྟེང་དུ་ས་རང་བཞིན་དུ་གནས་པ། མཚམས་
ཀྱི་ནང་དུ་གནས་པ། ཟ་བའི་གནས་མ་བཏང་བའོ། ། ལྷག་པོར་
གསོལ་བ་བོ་ནི་དགེ་སློང་གི་སྡོམ་པ་གསོར་རུང་ཡན་ཆད་དང་ལྡན་པ།
བསམ་ པ་ རང་ བཞིན་དུ་ གནས་ པ། ལུས་ ཐ་ མལ་ དུ་ གནས་ པ།
གནས་གནས་མ་ཕྱུང་བ། ནད་པ་མ་ཡིན་པ། ཟས་སྤངས་པ་ཡིན་
པའོ། ། གང་ལྷག་པོར་བྱ་བའི་ཟས་ནི་རུང་ཞིང་ཚད་དང་ལྡན་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 205
པའི་དུས་རུང་གི་ཟས་ཡིན་པ། རང་གི་ཡིན་ལ། བྱིན་ལེན་བྱས་ཤིང་
སྔར་ལྷག་པོར་བྱས་པ་དང་མ་འབྲེལ་བའོ། །གནས་ནི་མཚམས་ཀྱི་
ནང་དང༌། བྱིན་ལེན་འཐོབ་པའི་ཕྱོགས་ཡིན་པའོ། ། དུས་སྔ་དྲོ་
དང་སྤངས་པའི་དུས་ཡིན་ཞིང་མུ་གེའི་དུས་མ་ཡིན་པའོ། །ཆོ་ག་ནི་
ལག་པ་བཀྲུས་བྱིན་ལེན་བྱས་ཤིང་ལག་ཏུ་བླངས་ནས་སྤྱོད་ལམ་འགྲེང་
བས་རྟེན་ལ་གསོལ་བ་འདེབས་པའི་སྔགས་ལན་ཅིག་བརྗོད་དེ་རྟེན་
དེས་ཟས་མ་སྤངས་ན་ཁམ་གཉིས་སམ་གསུམ་ཟོས་ནས། ཁྱོད་ཀྱིར་
གྱུར་གྱི་བཞུད་ཅིག་ཅེས་བརྗོད་དོ། །ལྷག་པོར་བྱས་པ་དང་སྤངས་པ་
མ་ཡིན་པ་ལ་ཡིན་པར་ངེས་པ་དང་ཐེ་ཚོམ་ཟ་བས་ཟོས་ན་ཉེས་བྱས་
དང་། བཟའ་བ་སྤངས་ནས་བཅའ་བ་ཟ་བ་ལ་ལྟུང་བྱེད་དོ། །
བཅའ་བ་སྤངས་ནས་བཟའ་བ་ཟ་བ་ལ་ལྟུང་བ་མེད་ལ། བསླབ་
བྱའི་ཉེས་པ་ནི་མི་རུང་བ་དང་འདྲེས་པའི་ཟས་ལ་ལྷག་པོར་བྱེད་པ་
དང་སྤངས་པ་རྫོགས་པས་ལྷག་པོར་བྱས་པ་དང་། ཡུལ་གྱིས་མ་
གསོལ་བར་ལྷག་པོར་བྱས་པ་དང་། ཟས་འཚོ་བ་ཙམ་ལས་ལྷག་
པར་ཟ་བ་དང་། རྟེན་ནི་ནད་པ་མིན་པ། ཆོག་པར་མ་ཟོས་པ།
མགུལ་དུ་མིད་པར་མངོན་པའི་ཚད་དང་ལྡན་པའི་འཕྲོ་དང་བཅས་པ།
གནས་དེ་ཉིད་དུ་བཟའ་བའི་ཕྱིར་བྱིན་ལེན་བླངས་ཏེ་འདུག་པས་ཟས་
ཀྱི་བྱ་བ་མ་རྫོགས་པར་ལངས་པ་རྣམས་སོ། །
གཉིས་ པ་ སྤངས་ པ་ ལ་ སྟོབས་ པའི་ ལྟུང་བྱེད་ ལ་ བཞི་ ལས།
གཞིའི་ཡན་ལག་ལ་གང་ལ་སྟོབས་པའི་ཡུལ་ནི་དགེ་སློང་ཆོས་དྲུག་



206
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལྡན་གྱི་སྟེང་དུ་ཟས་སྤངས་པ་ཡོངས་སུ་རྫོགས་པའོ། ། ཟས་དང་།
དུས་ནི་སྔ་མ་བཞིན་ནོ། ། བསམ་པ་ལ་འདུ་ཤེས་མ་འཁྲུལ་ཞིང་
ཀུན་ སློང་ སྟོབས་ པར་ འདོད་ པ། སྦྱོར་ བ་ སྟོབས་ པར་ རྩོམ་ པ།
མཐར་ཐུག་སྟོབས་པར་གོ་བའོ། གཉིས་པ་གནས་མ་ཡིན་པར་ཟོས་
པ་འདུས་ཤིང་ཟ་བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་
དུ་ཟ་བའི་གནས་ནི་གང་ལས་འདུས་ཤིང་ཟ་བའི་ཡུལ་གྱི་དགེ་འདུན་
དེ་དང་རང་བཞིན་གྱི་མཚམས་གཅིག་ཅིང་ནར་མའམ་གློ་བུར་བ་གང་
ཡང་རུང་བའི་བཀད་སའི་གནས་མི་གཅིག་པའོ། ། གང་ཟ་བའི་
ཟས་ནི་རུང་ཞིང་ཟས་གཅིག་གི་ཚད་དང་ལྡན་པའི་དུས་སུ་རུང་བའི་
ཟས་ཡིན་པ། འདུས་པ་ཆེན་པོའི་ཟས་དང་ཕྱི་རོལ་པའི་དགེ་སྦྱོང་
གི་ཟས་མ་ཡིན་པའོ། ། གང་གིས་འདུས་ཤིང་ཟ་བའི་རྟེན་ནི་དགེ་
སློང་ཆོས་དྲུག་ལྡན་བཞི་ཡན་ཆད་ཡིན་པ། ན་བ་དང་ལས་བྱས་པ་
དང་ལམ་དུ་སོང་བ་མ་ཡིན་པའོ། ། དུས་ནི་མུ་གེའི་དུས་མ་ཡིན་པ།
བསམ་པ་ལ་འདུ་ཤེས་ནི་འདུས་ཤིང་ཟ་བའི་ཡུལ་རྟེན་གྱི་དགེ་འདུན་
གཉིས་ཟས་ལྷན་ཅིག་མ་ཡིན་པ་ལ་དེར་ངེས་པའམ་ཡིད་གཉིས་ཟ་བ།
ཀུན་སློང་འདུས་ཤིང་ཟ་བར་འདོད་པ། སྦྱོར་བ་རང་གི་གྲོགས་དེ་དག་
དང་ལྷན་ཅིག་དུས་ཅིག་ཅར་ཟ་བར་རྩོམ་པ། མཐར་ཐུག་མགུལ་དུ་
མིད་པའོ། ། འདུས་ཤིང་ཟ་བའི་ལྟུང་བྱེད་སྐྱེད་པ་ལ་ཡུལ་རྟེན་གྱི་
དགེ་འདུན་གང་ཡང་རུང་བའི་ནར་མའམ་གློ་བུར་བའི་བཀད་ས་ངེས་
པ་ཅན་དེར་ཟོས་པ་ཡན་ལག་ཏུ་མི་དགོས་སོ། ། ཟས་ལྷན་ཅིག་
----་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 207
ཡིན་པ་ལ་མ་ཡིན་པར་ངེས་པ་དང་ཡིད་གཉིས་གང་རུང་གིས་ཟ་བ་
དང༌། དགེ་འདུན་ཐམས་ཅད་ནར་མའམ་གློ་བུར་དུ་ཟ་བའི་བཀད་
ས་དེར་དེ་ན་གནས་པ་དག་གིས་འདུ་བར་འོས་པའི་དགེ་འདུན་དུ་
ལོངས་པ་མ་འདུས་པར་ཟ་བ་རྣམས་ཉེས་བྱས་སོ། །འགྲོ་བར་ཆས་པ་
དང་གློ་བུར་དུ་འོངས་པ་དང་ནད་པ་དང་ནད་གཡོག་དང་དགེ་་་
བསྐོས་ལས་གཞན་པ་རྣམས་ཀྱིས་དགེ་སློང་གྲལ་ལ་འཁོད་པ་ཐམས་
ཅད་ཀྱིས་ཟས་མ་བརྩམས་པར་སྤྱི་སྤུངས་ལས་མནོས་ཏེ་ཟ་བ་དང་།
གཙུག་ལག་ཁང་དུ་དགེ་སློང་གཅིག་ལས་མེད་ན་ཡང་དེས་བཀད་ས་
ལས་གཞན་དུ་ཟོས་པ་དང་། གཅིག་མགྲོན་དུ་བོས་པའི་ཚེའང་སྦྱིན་
བདག་གིས་མ་བསྒོ་བར་མནོས་ཏེ་ཟ་བ་རྣམས་ལ་བསྲབ་བྱའི་ཉེས་
བྱས་སོ། ། གསུམ་པ་དུས་མ་ཡིན་པར་ཟ་བའི་ལྟུང་བྱེད་ལ་བཞི་
ལས། གཞིའི་ཡན་ལག་ལ་གང་ཟ་བའི་དངོས་པོ་ནི་རུང་ཞིང་མགུལ་
དུ་མིད་པའི་ཚད་དང་ལྡན་པའི་དུས་རུང་གི་ཟས་ཡིན་པ། མིད་པ་
གཉིས་པ་ལ་སྒྲེགས་པའི་ཟས་མ་ཡིན་པ། དུས་ནི་རང་གནས་པའི་
གླིང་གི་ཉི་མ་བྱེད་ཡོལ་ནས་སྐྱ་རེངས་མ་ཤར་བའི་དུས་ཡིན་པའོ། །
རྟེན་ ནི་ ཕྱི་ དྲོའི་ ཟས་ ཀྱིས་ ཕན་ པའི་ ནད་ ཅན་ མ་ ཡིན་ པའོ། །
བསམ་པ་ལ་འདུ་ཤེས་ནི་དུས་མ་ཡིན་པ་ལ་མ་ཡིན་པར་ངེས་པའམ་
ཡིད་གཉིས་ཟ་བ། ཀུན་སློང་ཟ་བར་འདོད་པ། སྦྱོར་བ་ཟ་བར་
རྩོམ་པ། མཐར་ཐུག་མགུལ་དུ་མིད་པའོ། ། དུས་ཡིན་པ་ལ་མིན་
པར་ངེས་པའམ་ཡིད་གཉིས་ཟ་ན་ཉེས་བྱས་སོ། ། ，



208 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཞི་བ་ཆོ་ག་ལས་འདས་པའི་ལྟུང་བ་ལ་གཉིས་ཀྱི་དང་་་་
གསོག་འཇོག་ཏུ་སོང་བ་ཟ་བའི་ལྟུང་བྱེད་ལ་དངོས་དང་ཆ་ལ་བརྟེན་
པ་བསླབ་བྱའི་ཉེས་པ་གསུམ་མོ། ། དང་བོ་ལ་བཞི་ལས། གཞིའི་
ཡན་ལག་ལ་གང་ཟ་བའི་དངོས་པོ་ནི་སྨན་བཞི་གང་ཡང་རུང་བའི་ངོ་
བོར་གྲུབ་པ། རང་ངམ་རང་དང་འདྲ་བས་གསོག་འཇོག་བྱས་པ།
གཞི་གཞན་གྱི་ཆ་ནས་རུང་བ། མགུལ་དུ་མིད་པའི་ཚད་དང་ལྡན་
པའོ། །རྟེན་ནི་དེས་ཕན་པའི་ནད་ཅན་མ་ཡིན་པ། དུས་ནི་མུ་གེའི་
དུས་མ་ཡིན་པ། བསམ་པ་ལ་འདུ་ཤེས་ནི་གསོག་འཇོག་ཏུ་སོང་
བར་ངེས་པའམ་ཡིད་གཉིས་གང་རུང་ཡིན་པ། ཀུན་སློང་ཟ་བར་
འདོད་པ། སྦྱོར་བ་ཟ་བར་རྩོམ་པ། མཐར་ཐུག་མགུལ་དུ་མིད་
པའོ། ། གསོག་འཇོག་ཏུ་མ་སོང་བ་ལ་སོང་བར་ངེས་པའམ་ ཡིད་་་་
གཉིས་གང་རུང་གིས་ཟ་བ་དང་། གསོག་འཇོག་ཏུ་སོང་བའི་ཟས་
ཀྱིས་ ཁ་ དང་ ལྷུང་ བཟེད་ ལ་ སོགས་ པ་ འབགས་ པས་ ཟ་ བ་ དང༌།
ལན་ཚྭ་དང་འགྱུར་བྱེད་ཀྱི་ཆུ་དང་རྙོག་ཆུ་རྣམས་གསོག་འཇོག་ཏུ་
སོང་བ་ཟ་བ་སོགས་ཡན་ལག་མ་ཚང་བ་རྣམས་ལ་ཉེས་བྱས་སོ། །
གཉིས་པ་ཆ་ལ་བརྟེན་པའི་ཉེས་པ་ལ་བཞི་ལས་ལག་ཉ་དང་འབྲེལ་
བའི་ཉེས་པ་ནི་རང་ངམ་རང་དང་ཟས་ཀྱི་ཆོ་ག་གཅིག་པ་དབང་བའི་
ཟས་སམ་ཉེ་བའི་སྟ་གོན་དུ་གནས་པ། རུང་ཞིང་ཚད་དང་ལྡན་པ།
གཞི་བརྟན་པ་དང༌། བྱིན་ལེན་སྟོབས་པ་དང་མ་འབྲེལ་ཞིང་ཆུད་
ཟ་བའི་རྐྱེན་མེད་པའི་ཚེ་བྱིན་ལེན་མ་བྱས་པར་ཟ་བའི་བསམ་པ་ལས་



་་ དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 209
གཞན་པས་རང་ངམ་རང་དང་འདྲ་བས་རེག་ན་ལག་ཉའི་ཉེས་པ་
དང་། དེ་རང་ངམ་རང་དང་འདྲ་བས་ཟོས་ན་ལག་ཉར་བླངས་པ་
ཟ་བའི་ཉེས་བྱས་སོ། ། གཉིས་པ་མཚམས་བཅོས་དང་འབྲེལ་བའི་
ཉེས་པ་ནི་རང་ངམ་རང་དང་འདྲ་བ་དབང་བའི་ཟས་སམ་ཉེ་བའི་སྟ་
གོན་དུ་གནས་པ་རུང་ཞིང་ཚད་དང་ལྡན་པའི་རྗེན་པ་ཆུད་ཟ་བ་ལ་
སོགས་པའི་རྐྱེན་མེད་པའི་ཚེ་རང་ངམ་རང་དང་འདྲ་བའི་དགེ་སློང་
འབྱུང་འཇུག་ལ་དབང་ཆེ་ཞིང་རུང་ཁང་དུ་མ་བྱས་པའི་གནས་སུ་མེ་
དང་འབྲེལ་བའི་བཙོས་པ་ནི་མཚམས་བཅོས་ཀྱི་ཉེས་པར་འགྱུར་ལ་དེ་
ཟ་བ་ན་མཚམས་བཙོས་ཟོས་པའི་ཉེས་བྱས་སོ། །གསུམ་པ་ཞག་ལོན་
དང་འབྲེལ་བའི་ཉེས་པ་ནི་རང་ངམ་རང་དང་འདྲ་བ་དབང་བའི་
ཟས་སམ་ཉེ་བའི་སྟ་གོན་དུ་གནས་པ་རུང་ཞིང་ཚད་དང་ལྡན་པ་ཞིག་
ཆུད་ཟ་བ་སོགས་ཀྱི་རྐྱེན་མེད་པའི་ཚེ་རང་ངམ་རང་དང་འདྲ་བ་
དབང་ཞིང་རུང་ཁང་དུ་མ་བྱས་པའི་གནས་སུ་ཞག་ལོན་པས་ན་ཞག་
ལོན་གྱི་ཉེས་པར་འགྱུར་ལ་དེ་ཟ་བ་ན་ཞག་ལོན་ཟ་བའི་ཉེས་བྱས་
སོ། །བཞི་བ་དགེ་སློང་གིས་བཙོས་པ་དང་འབྲེལ་བའི་ཉེས་བྱས་ནི་
རང་ངམ་རང་དང་འདྲ་བ་དབང་བའི་ཟས་སམ་ཉེ་བའི་སྟ་གོན་དུ་
གནས་ཤིང་། རུང་ཞིང་ཚད་དང་ལྡན་པའི་རྗེན་པ་ཞིག་གནས་གང་
ཡང་རུང་བའི་དགེ་སློང་གིས་མེའམ་རླངས་པ་ཡན་ཆད་ཀྱིས་འཚེད་
པར་བྱེད་ན་དགེ་སློང་གིས་བཙོས་པའི་ཉེས་པར་འགྱུར་ལ་དེ་ཟ་ན་
དགེ་སློང་གིས་བཙོས་པ་ཟོས་པའི་ཉེས་བྱས་སོ། །རྗེན་དང་བྲལ་བ་
་ ་
་



210_ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཡིན་མིན་གྱི་ཚད་ནི་ཤ་སྐམ་ལ་སོགས་པ་སྲ་བ་རྣམས་ལ་སུམ་ཆ་བངས་
པ་དང་། ལོ་མ་ལ་སོགས་པ་སྙི་བ་རྣམས་ནི་ཁ་དོག་འགྱུར་བ་དང་།
འོ་མ་ལ་སོགས་པའི་ཁུ་བ་རྣམས་ནི་ལན་གཉིས་ཁོལ་བའི་ཚེ་ན་རྗེན་པ་
དང་བྲལ་བ་ཡིན་ནོ། །གསུམ་པ་བསླབ་བྱའི་ཉེས་བྱས་ནི་ཟས་ཀྱི་་
ཕྱོགས་གཅིག་ཏུ་མི་རུང་བ་དང་འདྲེས་པ་མ་བསལ་བ་དང༌། ཁྭ་ཏ་
ལ་སོགས་པའི་མཆུས་རེག་ན་ཐན་འཁོར་དང་བཅས་པ་མ་བསལ་བ་
དང༌། ཁམ་བཀྲུས་པར་ཟོས་པ་དང་། ནོར་བ་དང་བརྗེད་པས་
ལག་ཉར་འགྱུར་བའི་རྫས་བླངས་མ་ཐག་ཉེ་བར་མ་བཞག་པ་དང༌།
ལག་ཉར་སོང་བ་ལ་སོགས་པ་གཞན་ལ་ལྟོས་པ་དང་བཅས་པ་བཏང་
བ་དང་། ལྟོས་མེད་དུ་བཏང་བ་ཤེས་བཞིན་དུ་ལེན་པ་དང་། གྲུ་
དང་ཤིང་རྟ་ལ་རེག་དགོས་པའི་རྐྱེན་བྱུང་བའི་ཚེ་ཁ་ལོ་བ་དང་རུ་སྐྱ་
དང་རུ་སྐྱ་འཛིན་པའི་སྟན་པ་ལ་རེག་པ་དང༌། ཟས་བླུགས་པའི་གྲུ་
དང་ཤིང་རྟ་ལ་རྐྱེན་མེད་བཞིན་དུ་རེག་པ་དང་། དགེ་འདུན་གྱི་
སྨན་ལུད་པ་ན་ཆུད་ཟ་བ་ལས་མ་བསྐྱབས་པ་དང་། དང་བོར་ཤིང་
དབྲི་བ་སོགས་བྱར་ཡོད་བཞིན་དུ་རེག་པ་དང་། ལམ་བརྒྱུགས་་
འཁུར་བའི་དགེ་ཚུལ་སོགས་མེད་པའི་ཚེ་དེ་འཁུར་བའི་སྦྱིན་བདག་
སོགས་མ་བཙལ་བ་དང་། རང་གིས་ལམ་བརྒྱགས་ཁྱེར་བ་དེ་བསྙེན་
པར་ མ་ རྫོགས་ པ་ ལ་ སྐལ་ བ་བྱིན་ པས་ མ་ བརྗེས་ པར་ ཟ་ བ་ དང༌།
རང་གིས་བརྒྱགས་སུ་བཟུང་བའི་ཟས་བྱིན་ལེན་མ་བྱས་པར་ཟ་དགོས་
པའི་ཚེ་ཉི་མ་དང་བོ་ལ་ཟས་མ་བཅད་པ་དང་། ཉི་མ་ཕྱི་མ་གཉིས་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 211
ལ་རིམ་པ་བཞིན་སྤར་བ་ཁ་ཐུར་བསྟན་གང་དང་དོ་ལས་ལྷག་པ་ཟོས་
པ་དང༌། ཕྱིན་ལེན་མ་བྱས་པ་དང་དུས་མ་ཡིན་པའི་ཁ་ཟས་ལ་
སོགས་པ་རུང་བ་མིན་པ་ཟ་དགོས་པའི་རྐྱེན་བྱུང་བའི་ཚེ་སྒྲ་མི་སྙན་
པའི་རྫས་དང་འདྲ་བར་བདག་གིར་བཟུང་བ་མེད་དོ་སྙམ་པའི་སེམས་
མ་བསྐྱེད་པར་ཟ་བ་དང་། ལག་པ་བཀྲུས་པ་དང་འདབ་མ་དག་
ཡོད་བཞིན་དུ་ཆུ་སྣོད་ཀྱིས་སྐོམ་འཐུང་བ་དང་། མེད་ན་་་་་་་
བསྒྲིབས་པར་འཐུང་བ་དང་། ཆུ་སྣོད་དེ་ཆུ་དང་བཅས་པ་ཡིན་ན་
ཁ་མ་བཀག་པར་བཞག་པ་རྣམས་སོ། །
གཉིས་པ་བྱིན་ལེན་གྱི་ཆོ་ག་ལས་འདས་པའི་ལྟུང་བྱེད་ལ་བཞི་
ལས། གཞིའི་ཡན་ལག་ལ་གང་བཟའ་བའི་དངོས་པོ་ནི་སོ་ཤིང་ཡན་
ཆད་མིད་པར་བྱ་བའི་ཁ་ཟས་རུང་ཞིང་མགུལ་དུ་མིད་པར་མངོན་
པའི་ཚད་དང་ལྡན་པ། རང་ངམ་རང་དང་འདྲ་བས་བྱིན་ལེན་མ་
བྱས་པའོ། །གནས་ནི་སྒྲ་མི་སྙན་ལས་གཞན་པ། རྟེན་ནི་དེས་ཕན་
པའི་ནད་པ་མིན་པའོ། །དུས་མུ་གེའི་ཚེ་མ་ཡིན་པའོ། །བསམ་པ་ལ་
འདུ་ཤེས་ནི་བྱིན་ལེན་མ་བྱས་པ་ལ་མ་བྱས་པར་ཤེས་པའམ་ཡིད་་
གཉིས་ཟ་བ། ཀུན་སློང་ཟ་བར་འདོད་པ། སྦྱོར་བ་ཟ་བར་རྩོམ་པ།
མཐར་ཐུག་མགུལ་དུ་མིད་པའོ། །བྱིན་ལེན་བྱས་པ་ལ་མ་བྱས་པར་
ཤེས་པའམ་ཡིད་གཉིས་གང་རུང་གིས་ཟ་བ་ལ་ཉེས་བྱས་སོ། །བྱིན་
ལེན་བྱ་བའི་ཚུལ་ནི། མཐོ་བའི་ཕྱོགས་མ་ཡིན་པ་མདུན་དྲང་བོ་
ནས་རགས་པ་སོགས་ཀྱིས་བར་དུ་མ་ཆོད་པའི་བསྙེན་པར་མ་རྫོགས་



212 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའམ་དེ་དང་འདྲ་བས་ཟས་གྱེན་དུ་འདེགས་ནུས་ཤིང་བསམ་པ་ཐག་
པ་ནས་སྦྱིན་པར་འདོད་པས་ལག་པའམ་དེ་དང་འབྲེལ་བས་བསྟབས་
པས། ལེན་པ་བས་ལག་པ་གཉིས་བཀན་པས་ལུས་ སམ་དེ་དང་
འབྲེལ་བའི་སྣོད་ལ་སོགས་པར་བླངས་པའོ། །རིགས་ངན་ལ་སོགས་
པས་བྱིན་ལེན་བསྟབས་པ་ན་མདུན་དུ་དཀྱིལ་འཁོར་བྲིས་ཏེ་འཇོག་ཏུ་
འཇུག་པ་དང༌། སྤྲེའུ་རྣམས་ཀྱིས་ཤིང་གི་སྟེང་ནས་བསྟབས་པ་ལ་
ཡང་བྱིན་ལེན་འབྱུང་ངོ་། །བྱིན་ལེན་འཇིག་པའི་རྒྱུ་ནི་གཞན་གྱིས་
ཕྲོགས་པ་དང་། གནས་ནས་མ་འཕགས་པར་ལེན་མི་ནུས་པའི་སར་
འདྲིལ་བ་དང་། དགེ་སློང་གིས་མ་བཟུང་བར་བསྙེན་པར་མ་རྫོགས་
པས་རེག་པ་ དང༌། བསྙེན་ པར་ མ་ རྫོགས་ པ་ལ་བསྔོས་པ་དང་།
རྟེན་དགེ་སློང་མ་ཡིན་པར་གྱུར་པ་དང་། ཞོ་མར་དུ་གྱུར་པ་ལྟ་བུ་
སྨན་ངོ་བོ་གྱུར་པ་དང་། མཚན་གྱུར་པ་ལྟ་བུ་སྐྱེ་བ་གྱུར་པ་དང་།
མཚམས་གཞན་དུ་དོར་བ་རྣམས་སོ། །བྱིན་ལེན་འཇིག་པའི་རྒྱུ་་་་
གསལ་བར་བསྡུས་པ་རྣམ་འབྱེད་ལས། འཕྲོག་པ་འདྲིལ་དང་རེག་
པ་དང་། །བསྔོས་དང་དགེ་སློང་མིན་གྱུར་དང་། །ངོ་བོ་གྱུར་དང་སྐྱེ་
བ་གྱུར། །འདོར་བ་ཡིས་ནི་བྱིན་ལེན་འཇིག་ཅེས་གསུངས་པའི་དོན་
ནོ། །བསླབ་བྱའི་ཉེས་པ་ནི། གནས་པས་ཤིང་ཐོག་ལ་སོགས་པ་མ་
བརྟགས་པ་དང་། སྙོམས་པར་འབྲིམ་པར་བྱེད་པ་མོས་པར་མ་བྱས་
པ་དང་། ཞུན་མར་ལ་སོགས་པ་འབྲིམ་པའི་ཚེ་ལོ་མ་ལ་སོགས་པས་
གོས་མ་བསྐྱབས་པ་དང་། བྲིམ་པར་བྱ་བ་བཟང་ངན་བར་མ་་་



་
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 213
རྣམས་སོ་སོར་མི་འབྲིམ་པ་དང་། འབྲིམ་པར་བྱེད་པའི་སྐལ་བ་
རང་གི་མཁན་སློབ་ཀྱིས་གྲལ་མཚམས་སུ་འཐོབ་བཞིན་དུ་མ་བླངས་པ་
དག་མི་འཐོབ་ན་དྲུང་ན་འདུག་པས་མ་བླངས་པ་དང་། མཁན་
སློབ་ཀྱིས་བླངས་པ་རྣམས་སོ། །ལྔ་བ་བསོད་པ་སློང་བའི་ལྟུང་བྱེད་ལ་
བཞི་ལས། གཞིའི་ཡན་ལག་ལ་གང་ལ་བསླང་བའི་ཡུལ་ནི་ཁྱིམ་པ་
ཆོས་ལྔ་ལྡན་ཅི་བདེར་སྟོབ་པ་བོ་མ་ཡིན་པ། གང་ཟ་བའི་དངོས་པོ་
ནི་རུང་ཞིང་ཚད་དང་ལྡན་པའི་སྨན་ཡུལ་དུས་དེར་བསོད་པར་གྲོགས་
ཤིང་སྦྱིན་བདག་དེ་ཉིད་ཀྱི་ཡིན་པའོ། །རྟེན་ནི་ནད་པ་མ་ཡིན་པ།
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་བསླངས་
ཏེ་ཟ་བར་འདོད་པ། སྦྱོར་བ་ངག་མཚན་ཉིད་ལྔ་ལྡན་གྱིས་བསླངས་
ཏེ་ཟ་བར་རྩོམ་པ། མཐར་ཐུག་མགུལ་དུ་མིད་པའོ། །ཟས་བསོད་
པ་མི་ཟ་བར་བསྲངས་པ་ཙམ་དང་། བསོད་པ་སྟོབས་པ་ན་ངན་པ་
བསླངས་པ་ལ་ཉེས་བྱས་སོ། །
ལྔ་བ་བསླབ་པ་ཕུན་སུམ་ཚོགས་པའི་གཞི་ལ་ལོག་པར་སྒྲུབ་པ་
ལ་ཚུལ་ཁྲིམས་རྣམ་དག་དང༌། ལྟ་བ་རྣམ་དག་དང་། ། ཆོ་ག་རྣམ་
དག་དང་། འཚོ་བ་རྣམ་དག་ལ་ལོག་པར་སྒྲུབ་པ་བཞིའོ། །དང་བོ་
ལ་གཞན་གྱི་སྲོག་ལ་གནོད་པ་དང་། འདོད་པའི་ལོངས་སྤྱོད་དང་།
སྦྱིན་པར་བྱ་བའི་ཆོས་བཤམ་པ་དང༌། རང་གཞན་གྱི་ལུས་སྲོག་
དང༌། ཚངས་པ་མཚུངས་པར་སྤྱོད་པའི་གཞི་དང༌། རེག་པར་
བྱེད་པའི་ལུས་དང་། བློ་མཐུན་པ་དང༌། འདོད་ཆགས་དང་བྲལ་



214 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བའི་དངོས་པོ་ལ་ལོག་པར་སྒྲུབ་པ་སྟེ་བརྒྱད་ཀྱི་དང་བོ་གཞན་གྱི་སྲོག་
ལ་ གནོད་ པ་ སྲོག་ཆགས་ དང་ བཅས་ པ་ ལ་ སྤྱོད་ པའི་ལྟུང་བྱེད་ལ།
ལྟུང་བ་རྣམ་གཞག་དང་། བསླབ་བྱའི་ཉེས་བྱས་གཉིས། ་ དང་བོ་
ལ་བཞི་ལས། གཞིའི་ཡན་ལག་ནི་དུད་འགྲོ་ཡིན་པ། ཐ་མལ་བའི་
མིག་ལ་སྣང་དུ་རུང་བ། ལུས་སམ་ཡོ་བྱད་ཀྱི་དོན་དུ་དགོས་པའི་ཆུ་
ལ་སོགས་པའི་གཞི་དང་བཅས་པའོ། ། བསམ་པ་ལ་འདུ་ཤེས་སྲོག་
ཆགས་ཡོད་པ་ལ་ཡོད་པར་ངེས་པའམ་ཡིད་གཉིས་ཟ་བ། ཀུན་སློང་
ནི་ རང༌ དོན་ དུ་ སྲོག་ ལ་ ལྟོས་ མེད་ དུ་ ལོངས་ སྤྱོད་ པར་ འདོད་ པ།
སྦྱོར་བ་རང་ངམ་བསྐོས་པས་ལྷུང་བཟེད་དང་ཆོས་གོས་ཀྱི་ལས་ལ་
སོགས་པ་དང་། ཆུའི་སྲོལ་དགག་པ་དང་བསལ་བ་ལ་སོགས་པ་
གང་ཡང་རུང་བས་སྤྱོད་པར་རྩོམ་པ། མཐར་ཐུག་དེའི་རྐྱེན་གྱིས་
སྲོག་ཆགས་ ཤི་བའོ། །སྲོག་ཆགས་མེད་པ་ལ་ཡོད་པར་ངེས་པའམ་
ཡིད་གཉིས་ཟ་བས་སྤྱོད་པ་དང་། ཆུའི་སྲོལ་དགག་པ་དང༌། ཁྲུས་
རས་ཉིས་རིམ་བཀྲུ་བ་སོགས་བྱས་ཀྱང་མ་ཤི་བ་ལ་ཉེས་བྱས་སོ། །
གཉིས་པ་བསླབ་བྱའི་ཉེས་བྱས་ནི་ཆུ་ཚགས་གང་ཡང་རུང་བ་མ་་་་
བཅངས་པ་དང༌། རང་ལ་ཡོད་པའམ་གཞན་གྱིས་ཆུ་ཚགས་ཁས་
བླངས་པ་མེད་པར་ལྗོངས་རྒྱུར་འགྲོ་བ་དང་། ལྗོངས་རྒྱུ་བའི་ཚེ་
འབྲལ་བ་ན་སྦྱིན་པར་ཁས་མ་བླངས་པའི་ཆུ་ཚགས་ལ་བརྟེན་པ་དང་།
རང་དང་ཞེ་འགྲས་པའི་ཆུ་ཚགས་ལ་ལྟོས་པ་བྱས་ཏེ་འགྲོ་བ་དང་།
ཆུ་ཚགས་ལ་སྲོག་ཆགས་ཡོད་པ་ཆུས་མི་བཤལ་བ་དང་། དྲི་མ་་་་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 215
ཆགས་པ་མ་བཀྲུས་པ་དང༌། རུལ་བར་མི་འགྱུར་བའི་ཕྱིར་ན་་་་
བསྐམས་པ་དང་། ཆུ་ཚགས་གཞག་པའི་ཆེད་དུ་གདང་བུ་དང་། ཆུ་
སྣོད་གཞག་པའི་ཆེད་དུ་ཁྲིའུའམ་སོ་ཕག་གི་སྟེགས་བུ་སོགས་མ་བྱས་
པ་དང་། ཆུ་བརྟག་པའི་ཚེ་གཡོ་བ་དང་རྙོག་པ་དང་བཅས་པ་དང་།
སྣོད་མ་ཁེངས་པ་ལ་ཧ་ཅང་ཡུན་རིང་བོར་བརྟག་པ་དང་། རྩྭ་ལ་
སོགས་པའི་རྩེ་མོ་རྩུབ་པོས་སྲོག་ཆགས་བསྟེན་པ་དང་། སྲོག་ཆགས་
འཆི་བའི་ལམ་དུ་དོར་བ་དང༌། ཆུ་བཙགས་པའི་སྲོག་ཆགས་དེ་
དག་བསལ་སྣོད་དམ་ཆུ་ཚགས་ཀྱིས་ཆུ་ལ་མ་དོར་བ་དང་། མར་
མེའི་ནང་དུ་སྲོག་ཆགས་ལྷུང་ན་འོད་ཁང་མ་བྱས་པ་དང་། སྐྲའི་
རྙིས་སྦྲུལ་བཟུང་བ་དང་།སྦྲུལ་སྐྱོད་པ་ན་སེ་གོལ་གྱི་སྒྲ་ལ་སོགས་པས་མ་
བསྐྲད་པ་དང་། དེས་མི་འགྲོ་ན་བུམ་པ་སོགས་སུ་བཅུག་ནས་ཁ་
བཅད་ཅིང་བུ་ག་བཏོད་ནས་མ་བསལ་བ་དང༌། དེ་མ་གྲུབ་ན་ཐ་གུ་
རས་མ་དཀྲིས་་པ་སོགས་ཀྱིས་མགུལ་བ་བཅིངས་ཏེ་མ་དོར་བ་དང་།
ཚང་དུ་གཞུག་པར་མ་བྱས་པ་དང་། ཚང་ཚིང་གི་ནང་དུ་དོར་བ་
དང་། ཁུང་དུ་ཞུགས་ཀྱི་བར་དུ་མ་བསྡད་པ་དང༌། རྩྭ་ ཤིང་་་
རྣམས་གསིང་མའམ་ཕྱོགས་བསིལ་བར་མ་དོར་བ་དང་། ཤིག་་་་
རྣམས་རས་མར་བཅུག་སྟེ་རྩིག་པའི་གསེབ་ཏུ་གཞུག་པ་སོགས་མི་བྱེད་
པར་རང་དགར་དོར་བ་དང༌། རྐང་ཁྲུས་སྣོད་སྟོང་བ་ཆུས་མ་་་་
བཀང་བ་དང་། ཆུ་ལ་སོགས་པའི་སྣོད་མ་བཞག་པ་དང༌། སྣོད་
སྤྱད་འབྲུབ་པར་བསྐོས་པས་དགེ་འདུན་གྱི་ཆུ་སྣོད་བཞག་པ་དང༌།



216
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
-
-
-
--
-
-
-
་་་
གཡར་བོར་སྦྱིན་པ་དང་། དེ་ཕྱིར་བླང་བ་དང་། ཆུས་དགང་བ་
སོགས་མ་བྱས་པ་དང་། ཁྱིམ་པ་སྣོད་སྤྱད་གཡར་བ་དང་རྙེད་པ་
ཡོད་བཞིན་དུ་མ་བཏང་བ་དང༌། གཙུག་ལག་ཁང་དེ་ཉིད་དུ་སྦྱིན་
བདག་གིས་སྣོད་སྤྱད་གཡར་བ་ལ་མི་སྦྱིན་པ་དང་། དགེ་སློང་སྣོད་
སྤྱད་སློང་བ་ལ་གཏན་དུ་མ་བྱིན་པ་དང༌། སྣོད་སྤྱད་གཞག་པའི་
ཕྱིར་མཛོད་ཁང་བྱས་པ་དང་། རྫ་དང་ཟངས་མའི་སྣོད་སྤྱད་སོ་
སོར་མ་བཞག་པ་དང་། ཆུ་ཉེ་བར་མ་བཞག་པ་དང་། གར་བབ་
བབ་ཏུ་བཞག་པ་དང་། ཆུ་ཁང་དགོས་པའི་ཚེ་མི་བྱེད་པའམ་ཚུལ་
དང་མི་མཐུན་པར་བྱས་པ་དང་། ཆུ་སྣོད་གཙང་སྦྲ་མ་བྱས་པ་དང་།
བཏུང་བའི་ཆུ་དེ་ལག་པ་དང་གོས་རུང་བ་མ་ཡིན་པས་བྲིམས་པ་དང༌།
ཆུ་སྣོད་དུས་དུས་སུ་ཇི་ལྟར་འོས་པ་བཞིན་དུ་བཀྲུ་བཤལ་དང་སྐམ་པ་
སོགས་མ་བྱས་པ་དང༌། ཟས་ཀྱི་ཟེར་མ་མི་སྲུང་བ་དང་། ཆུ་སྣོད་
རྣམས་དུས་གཅིག་ཏུ་བཀྲུ་བ་དང༌། ཆུ་སྣོད་དང་འབྲེལ་བའི་ལས་
རྣམས་གནས་པས་མ་བྱས་པ་རྣམས་སོ། ། གཉིས་པ་ལ་གཉིས་ཀྱི་
དང་བོ་ཉལ་བོ་བྱེད་པར་གཤོམ་པའི་ཁྱིམ་ན་འདུག་པའི་ལྟུང་བྱེད་ལ་
བཞི་ལས། གཞིའི་ཡན་ལག་ལ་འདུག་པའི་ཡུལ་ནི་ཁྱིམ་པ་ཡིན་པ།
སྐྱེས་ པ་ དང་བུད་ མེད་ ཀྱི་ མཚན་ དོན་ བྱེད་ནུས་ པ་ དང་ ལྡན་ པ།
བསྟེན་དུ་རུང་བ། ཐ་སྙད་བཞི་དང་ལྡན་པ། ལུས་ཐ་མལ་དུ་
གནས་པ། རྫུ་འཕྲུལ་ཅན་མ་ཡིན་པ། སྤྱོད་པ་ལ་ཞུགས་པའམ་
ཕྱོགས་པ་ཡིན་པའོ། །གནས་ནི་དགེ་སློང་གི་གནས་ལས་གཞན་ཡིན་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 217.
པ། བར་འདོམ་གང་གི་ནང་ཡིན་པ། གནས་ གཅིག་ ཡིན་ པ།
གེགས་བྱེད་གཞན་མེད་པས་སྤྱད་དུ་རུང་བ། མངོན་སུམ་ཡིན་་་
པའོ། ། རྟེན་ནི་བར་ཆད་དང་མི་ལྡན་པ། བསམ་པ་ལ་འདུ་
ཤེས་ནི་སྤྲོད་པ་ལ་ཕྱོགས་པའམ་ཞུགས་པ་ལ་དེར་ངེས་པའམ་ཡིད་
གཉིས་ཟ་བ། ཀུན་སློང་ནི་གེགས་བྱེད་པའི་བསམ་པས་འདུག་པར་
འདོད་པའོ། ། སྦྱོར་བ་འདུག་པར་རྩོམ་པ། མཐར་ཐུག་འདུག་
པ་རྫོགས་པའོ། །
གསུམ་པ་འགྲེང་བའི་ལྟུང་བྱེད་ལ་བཞི་ལས། གཞིའི་ཡན་
ལག་ནི་སྔར་དང་འདྲ་བ་ལས་མངོན་སུམ་ཡིན་པ་ཞེས་པའི་གནས་སུ་
རྩིག་པ་ལ་སོགས་པའི་སྐྱབས་ཡོད་པ་ཞེས་སྦྱར་རོ། ། བསམ་པ་ལ་
འདུ་ཤེས་ནི་སྔར་དང་འདྲ་ཞིང་ཀུན་སློང་གེགས་བྱེད་པའི་ཆེད་དུ་
འགྲེང་བར་འདོད་པའོ། ། སྦྱོར་བ་དེ་ལྟར་རྩོམ་པ། མཐར་ཐུག་
ཚོར་བྱ་ཚོར་བྱེད་གཉིས་ཀས་ཚོར་བའོ། ། སྤྲོད་པར་ཞུགས་པའམ་
ཕྱོགས་པ་མ་ཡིན་པ་ལ་ཡིན་པར་ངེས་པའམ་ཡིད་གཉིས་ཟ་བ་་་
འདུག་འགྲེང་བྱེད་པ་དང་། ་བྱ་བ་གཞན་ལ་སེམས་གཏད་པས་་
འདུག་འགྲེང་བྱེད་པ་དང་། སྤྲོད་བྱེད་གཉིས་དང་དགེ་སློང་གང་
རུང་གིས་མ་ཚོར་བ་རྣམས་ལ་ཉེས་བྱས་སོ། ། གསུམ་པ་གཅེར་བུ་
ལ་སྦྱིན་པའི་ལྟུང་བྱེད་ལ་བཞི་ལས། གཞིའི་ཡན་ལག་ལ་ཡུལ་ནི་མུ་
སྟེགས་ཅན་ཡིན་པ། ཐ་སྙད་ལྔ་དང་ལྡན་པ། ལུས་ཐ་མལ་དུ་
གནས་པ། ཉེ་དུ་དང་ནད་པ་དང་ཆོས་འདི་ལ་ལྟོས་པ་རྣམས་མ་



.. 218 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཡིན་པའོ། ། དངོས་པོ་ནི་ཡུལ་རྟེན་གཉིས་ཀ་ལ་རུང་ཞིང་ཚད་
དང༌ ལྡན་ པའི་ དུས་ རུང་ གི་ ཟས་ རང༌ དབང་ བ་ ཡིན་ པའོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་སྡིག་ལྟ་དང་དབྲལ་
བའི་ཆེད་མ་ཡིན་པར་སྟེར་བར་འདོད་པའོ། །སྦྱོར་བ་རང་གིས་སྟེར་
བར་རྩོམ་པ། མཐར་ཐུག་ཡུལ་གྱིས་ལག་ཏུ་ཐོབ་པའོ། ། གཞན་
སྦྱིན་དུ་འཇུག་པ་དང༌། ལག་པར་མི་སྟེར་བར་བགོ་བཤའ་བྱས་ཏེ་
འཇོག་པ་དང་། ཡུལ་རྟེན་གང་རུང་ལ་མི་རུང་བའི་ཟས་བྱིན་པ་
རྣམས་ལ་ཉེས་བྱས་སོ། །
བཞི་བ་ལ་གསུམ་གྱི་དང་བོ་དམག་ལ་ལྟ་བའི་ལྟུང་བྱེད་ལ་བཞི་
ལས། གཞིའི་ཡན་ལག་ལ་གང་ལ་བལྟ་བའི་ཡུལ་ནི་ཁྱིམ་པ་ཐ་སྙད་
བཞི་དང་ལྡན་པ། ལུས་ཐ་མལ་དུ་གནས་པ། སྐྱེས་པའི་མཚན་དང་
ལྡན་པ། དམག་གི་མཚན་ཉིད་དང་ལྡན་པ། ཚོགས་སུ་ཚང་བ།
འཐབ་པའམ་དེའི་སྟ་གོན་དུ་གནས་པའོ། ། ལྟ་བའི་གནས་ནི་
རང་གི་གནས་ཉེ་འཁོར་དང་བཅས་པ་ནས་འཕགས་པའོ། ། རྟེན་
ནི་རྒྱལ་པོ་ལ་སོགས་པས་བོས་པའམ་བར་ཆད་དང་ལྡན་པ་མ་ཡིན་
པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་དམག་ལ་
དགའ་བའི་དབང་གིས་ལྟ་བར་འདོད་པ། སྦྱོར་བ་ལྟ་བར་ཞུགས་པ།
མཐར་ཐུག་མཐོང་ནའོ། །ཉེ་འཁོར་གྱི་མཐའ་ལས་མ་འདས་པར་ལྟ་
ན་ཉེས་བྱས་སོ། ། གཉིས་པ་དམག་ནང་ན་གནས་པའི་ལྟུང་བྱེད་
ལ་བཞི་ལས། གཞིའི་ཡན་ལག་ལ་འཐབ་པའམ་སྟ་གོན་དུ་གནས་པ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 219
མ་གཏོགས་པ་གང་གི་ནང་དུ་གནས་པའི་དམག་དང༌། གང་གིས་
གནས་པའི་རྟེན་ནིསྔ་མ་དང་འདྲའོ། ། བསམ་པ་ལ་འདུ་ཤེས་མ་
འཁྲུལ་ཞིང་ཀུན་སློང་གནས་པར་འདོད་པ། སྦྱོར་བ་དགོས་པ་མེད་
བཞིན་དུ་གནས་པར་རྩོམ་པ། མཐར་ཐུག་ཞག་ཕྱི་མའི་སྐྱ་རེངས་
ཤར་ན་ཉིན་ཞག་རེ་རེ་ལ་ལྟོས་པའི་ལྟུང་བྱེད་དུ་གྱུར། ། གསུམ་པ་
བཤམས་པ་དཀྲུག་པའི་ལྟུང་བྱེད་ལ་བཞི་ལས། གཞིའི་ཡན་ལག་
དམག་ལ་ལྟ་བ་དང་འདྲ་ཞིང་། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་བཤམས་པ་དཀྲུག་པར་འདོད་པ། སྦྱོར་བ་དེ་ལྟར་
རྩོམ་པ། མཐར་ཐུག་བཤམས་པ་དཀྲུག་པ་སོགས་ཉམས་སུ་མྱོང་
བའོ། ། འཐབ་པ་ལ་མ་ཕྱོགས་པའི་དམག་དཀྲུག་པ་སོགས་ཡན་
ལག་མ་ཚང་བ་རྣམས་ལ་ཉེས་བྱས་སོ། ། བྱ་དང་སྐྱེས་པ་བུད་མེད་
སོགས་འཐབ་པ་བྱ་བ་དང་བྱེད་དུ་གཞུག་པ་དང་ལྟ་བ་ལ་ཉེས་བྱས་
སོ།་ ། ལྔ་བ་ལ་བཞིའི་དང་བོ་རྡེག་པའི་ལྟུང་བྱེད་ལ་བཞི་ལས།
གཞིའི་ཡན་ལག་ལ་གང་ལ་བརྡེག་པའི་ཡུལ་ནི་དགེ་སློང་ཆོས་དྲུག་
ལྡན་ནོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་རྙོག་པ་ཅན་
གྱི་སེམས་ཀྱིས་རྡེག་པར་འདོད་པ། སྦྱོར་བ་ལུས་དངོས་སམ་དེ་དང་
འབྲེལ་ བའམ་ དེས་ འཕངས་ པ་ གང་ རུང་ གིས་རྡེག་ པར་ རྩོམ་ པ།
མཐར་ཐུག་ལུས་ལ་འཕོག་པའོ། ། མ་འཕོག་ན་ཉེས་བྱས་སོ། །
རང་གི་ལུས་དང་ཀ་བ་སོགས་ལ་རྡེག་ན་བསླབ་བྱའི་ཉེས་བྱས་སོ། །
གཉིས་པ་གཟས་པའི་ལྟུང་བྱེད་ལ་ཡན་ལག་དང་བོ་གསུམ་སྔ་མ་དང་



220་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འདྲ་བ་ལས་རྡེག་པ་ཞེས་པའི་གནས་སུ་རྡེག་པར་གཟས་པ་ཞེས་སྦྱར་
རོ། ། མཐར་ཐུག་གཟས་པ་རྫོགས་པ་ནའོ། ། འདི་ རྡེག་པ་
གཉིས་ཀ་ལ་ཡང་བརྡེག་སྤྱད་དུ་མ་ཡོད་ན་བརྡེག་སྤྱད་རེ་རེ་ལ་ལྟོས་
པའི་ལྟུང་བར་འགྱུར་རོ། ། གསུམ་པ་གནས་ངན་ལེན་འཆབ་པའི་
ལྟུང་བྱེད་ལ་བཞི་ལས། གཞིའི་ཡན་ལག་ལ་གང་གི་གནས་ངན་ལེན་
འཆབ་པའི་ཡུལ་ནི་སྡོམ་པ་གསོར་རུང་ཡན་ཆད་དང་ལྡན་པའི་དགེ་
སློང་ཆོས་དྲུག་ལྡན་ནོ། ། གང་འཆབ་པའི་དངོས་པོ་ནི་ཕམ་ལྷག་
གང་རུང་ཡིན་པའོ། ། གནས་ནི་མཐོལ་ཡུལ་མཚན་ཉིད་དང་ལྡན་
པ་ཡོད་པའོ། ། བསམ་པ་ལ་འདུ་ཤེས་ནི་ཡུལ་དེ་ལ་ཕམ་ལྷག་གང༌
རུང་བྱུང་བ་ལ་བྱུང་བར་ཤེས་པ། ཀུན་སློང་ནི་སྲོག་དང་དགེ་སྦྱོང་
གི་ཚུལ་དང་ཚངས་པར་སྤྱོད་པའི་བར་ཆད་དང༌། དགེ་འདུན་་
འཁྲུག་ཏུ་དོགས་པའི་དབང་མ་གཏོགས་པར་འཆབ་པར་འདུག་་་་
པའོ། །སྦྱོར་བ་འཆབ་པར་རྩོམ་པ། མཐར་ཐུག་མཚན་མོ་འདས་
ནའོ། ། ཕམ་ལྷག་ལས་གཞན་པའི་ལྟུང་བ་འཆབ་པ་ལ་ཉེས་བྱས་
སོ། ། བཞི་བ་ཟན་གཅོད་དུ་འཇུག་པའི་ལྟུང་བྱེད་ལ་བཞི་ལས།
གཞིའི་ཡན་ལག་ལ་སྦྱིན་བདག་ནི་ཁྱིམ་པ་ཆོས་ལྔ་ལྡན་ཡུལ་དེ་ལ་་
བསམ་པ་ཐག་པ་ནས་སྟེར་བ་ཡིན་པའོ། །ཟན་གཅོད་པའི་ཡུལ་ནི་
དགེ་སློང་ཆོས་དྲུག་ལྡན་གྱི་སྟེང་དུ་ཟས་བཅད་པས་ཕན་པའི་ནད་
ཅན་མ་ཡིན་པའོ། ། ཟས་ནི་རུང་ཞིང་ཚད་དང་ལྡན་པའི་དུས་
རུང་གི་ཟས་ཡུལ་དེ་ལ་སྦྱིན་བདག་དེས་བསྔོས་པ་ཡིན་པའོ། །བསམ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 221
པ་ལ་འདུ་ཤེས་མ་འཁྲུལ་ཞིང་ཀུན་སློང་གཅོད་པར་འདོད་པའོ། །
སྦྱོར་བ་ངག་མཚན་ཉིད་ལྔ་ལྡན་གྱིས་དངོས་སུ་ཟན་གཅོད་པའི་ཚིག་
སྨྲ་བའོ། ། མཐར་ཐུག་དོན་གོ་བའོ། ། དྲུག་པ་མེ་ལ་རེག་པའི་
ལྟུང་བྱེད་ལ་བཞི་ལས། ། གཞིའི་ཡན་ལག་གང་ལ་རེག་པའི་མེ་ནི་
འཇིག་རྟེན་ལ་གྲགས་པའི་མེ་ཚད་དུ་ལོངས་ཤིང་བུད་ཤིང་དང་མ་
འབྲེལ་བའི་མེ་མ་མུར་དང་མེ་ལྕེ་ལས་གཞན་ཡིན་པ། རྟེན་ནི་སྟོན་
པ་མཆོད་པ་སོགས་ཆོས་ལྡན་གྱི་དུས་བྱིན་གྱིས་བརླབ་པའི་དབང་
དང་། ནད་པ་མ་ཡིན་པའོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་རེག་པར་འདོད་པའོ། ། སྦྱོར་བ་རང་ངམ་བསྐོས་
པས་སྦར་བ་དང་གསོད་པ་དང་བུད་ཤིང་གཞུག་པ་སོགས་ཀྱིས་རེག་
པར་རྩོམ་པ། མཐར་ཐུག་རེག་པའོ། །བུད་ཤིང་དང་མ་འབྲེལ་
བའི་མེ་མ་མུར་དང་མེ་ལྕེ་ལ་རེག་པ་དང༌། མཆིལ་མ་སོགས་དང་
ཏིལ་ལ་སོགས་པ་འབྲུ་དང་མར་ལ་སོགས་པ་མེར་གཞུག་པ་དང༌།
མཁན་པོ་ལ་སོགས་པའི་བྱ་བ་ལ་གཞན་སློབ་དཔོན་སོགས་ཀྱི་ཆེད་དུ་
དུས་བྱིན་གྱིས་བརླབས་ཏེ་མེ་ལ་རེག་པ་རྣམས་ལ་ཉེས་བྱས་སོ། །
དཀོན་མཆོག་མཆོད་པ་ལ་སོགས་པའི་དོན་དུ་མེ་ལ་རེག་དགོས་པའི་
ཚེ་འདིའི་ཆེད་དུ་རེག་སྙམ་པའི་དུས་བྱིན་གྱིས་མ་བརླབས་ན་མེ་རེག་
གི་ལྟུང་བྱེད་དང་དུས་བྱིན་གྱིས་མ་བརླབས་པའི་ཉེས་པ་གཉིས་ཀ་
འབྱུང་ངོ༌། །སེང་གེ་ལ་རེག་པ་དང་། དུས་བྱིན་རླབས་བྱེད་པ་ན་
བྱ་བ་དེ་ཇི་ཙམ་གྱིས་འགྲུབ་པའི་དུས་དེ་སྲིད་དུ་བྱིན་གྱིས་རློབ་པར་མི་



222 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱེད་པ་ལ་བསླབ་བྱའི་ཉེས་བྱས་སོ། །བདུན་པ་འདུན་པ་ཕྱིར་བསྒྱུར་
བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་གི་འདུན་པ་
ཕྱིར་བསྒྱུར་བའི་ཡུལ་ནི་དགེ་སློང་གི་ཆེད་དུ་བྱས་པའི་ལས་ཆོས་ལྡན་
བྱས་ལ་ཆགས་པའོ། ། གོ་བར་བྱ་བའི་ཡུལ་ནི་དགེ་སློང་ཆོས་དྲུག་
ལྡན་ལས་དེ་ལ་གཏོགས་པ་ཡིན་པའོ། ། ཕྱིར་བསྒྱུར་བའི་དངོས་
པོ་ནི་རང་གིས་ཕུལ་བའི་འདུན་པ་ཡིན་པའོ། ། བསམ་པ་ལ་འདུ་
ཤེས་མ་འཁྲུལ་ཞིང་ཀུན་སློང་འདུན་པ་ཕྱིར་བསྒྱུར་བའི་ཚིག་སྨྲ་བར་
འདོད་པ། སྦྱོར་བ་ངག་མཚན་ཉིད་ལྔ་ལྡན་གྱིས་དེ་ལྟར་རྩོམ་པ།
མཐར་ཐུག་དོན་གོ་བའོ། ། བརྒྱད་པ་ནུབ་ལྷག་པར་ཉལ་བའི་
ལྟུང་བྱེད་ལ་བཞི་ལས། གཞིའི་ཡན་ལག་ལ་ཡུལ་ནི་བསྟེན་པར་མ་
རྫོགས་པའམ་དེ་དང་འདྲ་བ་ཐ་སྙད་ལྔ་དང་ལྡན། ལུས་ཐ་མལ་དུ་
གནས། བསྟེན་ དུ་ རུང་། རྫུ་ འཕྲུལ་ ཅན་ མ་ ཡིན་ པའོ། །
གནས་ནི་གནས་ཀྱི་ངོ་བོ་ཉིད་དུ་གྲུབ་པ། སྤྱོད་ལམ་བཞི་ཤོང་བ།
གནས་གཅིག་ཡིན་པ། འདོམ་གང་གི་ནང་ཡིན་པའོ། ། རྟེན་ནི་
ནད་པ་དང་ནད་གཡོག་གི་དབང་མ་ཡིན་པ། དབྱར་ཕྱི་མའི་ཟླ་བ་
གཉིས་ཀྱི་དུས་སུ་དགེ་སློང་སྡིག་ཅན་ཉེ་བར་གནས་པ་མ་ཡིན་པའོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ཉལ་བའི་སྤྱོད་ལམ་
གྱིས་གཉིད་ལོག་པར་འདོད་པ། སྦྱོར་བ་ཞག་བར་མ་ཆད་དུ་གཉིས་
ཀ་ཉལ་ཞིང་གཉིད་ལོག་པར་རྩོམ་པ། མཐར་ཐུག་ཞག་གསུམ་པའི་
མཚན་མོ་འདས་པ་ནའོ། ། གནས་ངོ་བོ་ཐ་དད་ཀྱང་གཉིས་ཀ་



，
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 223
ཕལ་ཆེར་གཡོགས་ཤིང་ཕལ་ཆེར་བསྐོར་བས་གནས་ཀྱི་མཚན་ཉིད་དུ་
གྲུབ་པ་དང༌། སྒོའི་ངོས་དང་འབྲེལ་བ་དང༌། ཁྲུ་ཕྱེད་དང་དགུས་
བར་དུ་ཆོད་པ་གསུམ་གྱི་སྟེང་དུ། ཐད་ཀ་ཡིན་ན་ཉེ་འཁོར་གནས་
སུ་གྲུབ་ཅིང་སྒོ་རང་ཕྱོགས་ནས་མ་བཅད་པའམ། སྟེང་འོག་ཡིན་ན་
ཐོག་གཉིས་ཀྱིས་བར་དུ་མ་ཆོད་ཅིང་སྐས་རང་ཕྱོགས་སུ་མ་བསྡུས་པ་
གཉིས་གང་ཚང་ན་གནས་གཅིག་ཏུ་འཇོག་གོ། གཉིས་ཀའམ་གང་
རུང་གནས་ཀྱི་མཚན་ཉིད་དུ་མ་གྲུབ་པ་ཤིང་དྲུང་སོགས་སུ་ཉལ་བ་
དང་། གནས་གཅིག་གི་འདོམ་གང་གི་ཕྱི་རོལ་ཁྲུ་ཕྱེད་དང་དགུའི་ནང་
དུ་ཉལ་བ་དང་། ཉིན་མོ་ ལྷན་ཅིག་ཉལ་བ་དང༌། མཚན་མོ་་་
གསུམ་འདས་ཀྱང་ཡུལ་རྟེན་གཉིས་སྤྱོད་ལམ་མི་མཐུན་པར་གཉིད་
ལོག་པ་རྣམས་ལ་ཉེས་བྱས་སོ། ། དགེ་སློང་སྡིག་ཅན་གནས་པའི་
ཚེ་དགེ་ཚུལ་འཁོར་དུ་ལྡན་པའི་དགེ་སློང་གིས་དབྱར་སྔ་མ་ཁས་ལེན་
པ་ དང༌། ཁས་བླངས་ ཟིན་ པ་ན་སྔ་ མ་ ཟླ་ གཅིག་ སྲུང་ བ་ དང་།
དགེ་སློང་སྡིག་ཅན་ཡོད་པའི་ཚེ་དགེ་ཚུལ་གསར་དུ་འཇོག་པ་དང་།
ཉི་མ་དང་ཟླ་བ་མ་གཏོགས་པ་མར་མེ་ལ་སོགས་པའི་སྣང་བ་དང་
བཅས་པར་རྐྱེན་དང་མི་ལྡན་བཞིན་དུ་ཉལ་བ་རྣམས་ལ་བསླབ་བྱའི་
ཉེས་བྱས་སོ། ། སྣང་བ་དང་བཅས་པར་མི་ཉལ་བར་འདུག་པ་ལ་
ཉེས་བྱས་ཕྲ་མོར་འགྱུར་རོ། གཉིས་པ་ལྟ་བ་རྣམ་དག་ལ་ལོག་པར་
སྒྲུབ་པ་ལ་རང་སྡིག་ལྟ་བསྟེན་པ་དང་། གཞན་བསྟེན་དུ་འཇུག་པ་
གཉིས་ ཀྱི་ དང་ བོ་ སྡིག་ ལྟ་ མི་ གཏོང་བའི་ལྟུང་ བྱེད་ ལ་ བཞི་ ལས།



224 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཞིའི་ཡན་ལག་ལ་གང་བརྗོད་པའི་དངོས་པོ་ནི། བཅོམ་ལྡན་་་་
འདས་ཀྱིས་བར་དུ་གཅོད་པའི་ཆོས་སུ་གསུངས་པ་དེ་དག་བསྟེན་ཀྱང་
བར་དུ་གཅོད་པར་མི་འགྱུར་རོ། ། ཞེས་ སོགས་ ཀྱི་དོན་ནོ། །
གོ་བྱ་ཡུལ་ནི་དགེ་སློང་ཆོས་དྲུག་ལྡན་ནོ། །བསམ་པ་ལ་འདུ་ཤེས་མ་
འཁྲུལ་ ཞིང༌ ཀུན་ སློང་ བཟློག་ ཀྱང་ མི་ གཏོང་ བར་ འདོད་ པའོ། །
སྦྱོར་བ་དགེ་འདུན་མཚན་ཉིད་དང་ལྡན་པས་ལས་ཆོས་ལྡན་གྱིས་
བཟློག་ཀྱང་ངག་མཚན་ཉིད་ལྔ་ལྡན་གྱིས་མི་གཏོང་བའི་ཚིག་སྨྲ་བར་
རྩོམ་ པ། མཐར་ ཐུག་ བརྗོད་ པ་ གསུམ་ པ་ རྫོགས་ པའོ། །
བཞམས་བསྐོ་དང་གསོལ་བ་དང་བརྗོད་པ་དང་བོ་དང་གཉིས་པ་
རྣམས་ཀྱི་མཐའ་དང་། གསུམ་པའི་མདུན་རོལ་ཏུ་མི་གཏོང་བ་་
རྣམས་ལ་ཉེས་བྱས་རེ་རེར་འགྱུར་ལ། ཞུགས་ཙམ་ལ་ཉེས་བྱས་ཕྲ་
མོར་འགྱུར་རོ། ། སྡིག་པ་ཅན་གྱི་ཚིག་སྨྲ་བ་ལ་གསོལ་བཞིའི་ལས་
ཀྱིས་ནན་ཏུར་མི་བྱེད་པ་ནི་བསླབ་བྱའི་ཉེས་བྱས་སོ། ། གཉིས་པ་
གཞན་སྡིག་ལྟ་བསྟེན་དུ་འཇུག་པའི་ལྟུང་བྱེད་ལ་གཉིས་ཀྱི་དང་བོ་
སྤངས་པ་རྗེས་ཕྱོགས་ཀྱི་ལྟུང་བ་ལ་བཞི་ལས། གཞིའི་ཡན་ལག་ལ་
རྗེས་སུ་ཕྱོགས་པའི་ཡུལ་ནི་དགེ་སློང་གི་སྡོམ་པ་དག་ཅིང་མཚན་་་་
མཐུན། ཐ་ སྙད་ གསུམ་ དང༌ ལྡན། ལུས་ ཐ་ མལ་ དུ་ གནས།
རང་ལས་རྒྱུད་ཐ་དད་སྡིག་ལྟ་མ་བཏང་བས་གནས་ནས་ཕྱུང་ཞིང་
བཟོད་པ་མ་གསོལ་བའོ། ། རྟེན་ནི་གནས་ནས་མ་ཕྱུང་བའོ། །
བསམ་པ་ལ་འདུ་ཤེས་ནི་སྤངས་ཤིང་ཕྱིར་བཅོས་མ་བྱས་པ་ལ་དེར་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 225
ངེས་ པའམ་ཡིད་གཉིས་ཟ་བ། ཀུན་སློང་ཆོས་སམ་ཟང་ཟིང་གི་
ལོངས་ སྤྱོད་ བྱེད་ དམ་ གནས་ གཅིག་ ཏུ་ ཉལ་ བར་ འདོད་ པའོ། །
སྦྱོར་བ་ནད་དང་སྡིག་ལྟ་དང་དབྲལ་བའི་ཆེད་མ་ཡིན་པར་ལུང་་་་
འབོགས་པ་སོགས་དང་། བསྙེན་བཀུར་བདག་གིར་བྱེད་པའམ་
མཚན་ཉིད་དང་ལྡན་པའི་གནས་གཅིག་གི་འདོམ་གང་གི་ནང་དུ་ཉལ་
བར་རྩོམ་པའོ། ། མཐར་ཐུག་ཆོས་སམ་ཟང་ཟིང་གི་ལོངས་སྤྱོད་
ལྷན་ ཅིག་ མྱོང་ བའམ་ ཞག་ གཅིག་ གི་ མཚན་ མོ་ འདས་ པའོ། །
གཉིས་ པ་ དགེ་ ཚུལ་ བསྙིལ་ བ་ སྡུད་ པའི་ ལྟུང་ བྱེད་ ལ་ བཞི་ ལས།
གཞིའི་ཡན་ལག་ལ་གང་བསྡུ་བའི་ཡུལ་ནི་དགེ་ཚུལ་གྱི་སྡོམ་པ་དག་
ཅིང་བསྙིལ་བ། བཟོད་པ་མ་གསོལ་བ་ཞེས་སྦྱར་ནས་ཡན་ལག་ལྷག་
མ་སྔ་མ་བཞིན་དུ་ཤེས་པར་བྱའོ། ། སྡིག་པ་མ་བཏང་བས་གནས་
ནས་བྱུང་བ་དང་དགེ་ཚུལ་བསྙིལ་བ་དང་གནས་གཅིག་ཏུ་མི་ཉལ་
བར་འདུག་པ་ལ་ཉེས་བྱས་སོ། ། དགེ་སློང་དང་དགེ་ཚུལ་སྤངས་
པ་མ་ཡིན་པ་ལ་ཡིན་པར་ངེས་པའམ་ཡིད་གཉིས་ཟ་བས་ཟང་ཟིང་གི་
ལོངས་སྤྱོད་མྱོང་བ་སོགས་ལ་ཉེས་བྱས་སོ། །དགེ་ཚུལ་སྡིག་པ་ཅན་གྱི་
ལྟ་བ་ལ་ཞུགས་པ་ན་བཟློག་པ་ལྔས་མ་བཟློག་པ་དང་། བཟློག་པ་རེ་
རེའི་མཐར་དགེ་སློང་གཅིག་གིས།། གསོལ་བ་ལ་སོགས་པ་བྱས་ཀྱི་
སྡིག་ལྟ་ཐོང་ཞིག་ཅེས་མ་བརྗོད་པ་དང་།བཟློག་པ་སྔ་མ་ལ་བཏང་ཡང་
ཕྱི་མ་བྱས་པ་དང༌། བརྗོད་པ་གསུམ་པའི་མཐའ་ལ་མ་བཏང་བའི་
ཚེ་ བསྙིལ་ བར་ མི་ བྱེད་ པ་ རྣམས་ ལ་ བསླབ་ བྱའི་ ཉེས་ བྱས་ སོ། །



226་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གསུམ་པ་ཆོ་ག་རྣམ་དག་ལ་ལོག་པར་སྒྲུབ་པ་ལ་གསུམ་ལས་དང་བོ་ཆོ་
ག་སྤྱི་ལ་ལོག་པར་སྒྲུབ་པ་ལ་གསུམ་གྱི་དང་བོ་ཁ་མ་བསྒྱུར་བའི་གོས་
གྱོན་པ་ལྟུང་བྱེད་ལ་བཞི་ལས། གཞིའི་ཡན་ལག་ནི་གོས་ཡིན་པ།
གཞི་གཞན་གྱིས་རུང་ཞིང་ཚད་དང་ལྡན་པ། རང་གི་ཡིན་པ། སྔོན་
པོའམ་དམར་བོའམ་ངུར་སྨྲིག་སྟེ་རུང་བའི་ཚོན་གྱིས་ཁ་མ་བསྒྱུར་བ།།
ཆུ་ཚགས་ལས་གཞན་ཡིན་པའོ། ། བསམ་པ་ལ་འདུ་ཤེས་མ་་་་
འཁྲུལ་ཞིང་ཀུན་སློང་ལོངས་སྤྱོད་པར་འདོད་པའོ། ། སྦྱོར་བ་་་
ལོངས་སྤྱོད་པར་ཞུགས་པ། མཐར་ ཐུག་ སྤྱད་པ་རྫོགས་ པའོ། །
ལི་ ཁྲི། མཐིང་ ཤིང་། ་ རྒྱུ་ སྐྱེགས། མཚལ། གུར་ ཀུམ།
བཙོད། སྨ་ཤིང་། ལེབ་རྒན་རྩི་སྟེ་མི་རུང་བའི་ཚོན་ཆེན་པོ་གང་
རུང་གིས་ཁ་བསྒྱུར་བའི་གཞན་གྱི་གོས་དང་། ཁྱིམ་པའི་གོས་རྐྱེན་
ལ་མ་ལྟོས་པར་ལོངས་སྤྱད་པ་དང་། སྤྱད་དགོས་པའི་ཚེ་ཡང་་་་
གཙུག་ ལག་ ཁང་ གི་ནང་ དུ་ངུར་ སྒྲིག་ གིས་ མ་ གཡོགས་ པ་ དང་།
གཡོགས་ཀྱང་ཕྱི་རོལ་ཏུ་ལོངས་སྤྱད་པ་དང་། ཐུན་མོང་དུ་གཡར་
བའི་གོས་རྒན་རིམ་བཞིན་དུ་མ་གཡོགས་པ་དང༌། གཅིག་གིས་གྱོན་
ཏེ་བཅགས་པ་དང་། ཁྱིམ་པའི་གོས་ཁ་ཚར་མ་བཅད་པ་ཡན་ཆད་
ལ་བསོད་ནམས་སྤེལ་བའི་ཆེད་དུ་ལོངས་སྤྱོད་དགོས་པའི་ཚེ་མི་རྟག་
པའི་འདུ་ཤེས་མ་བཞག་པར་སྤྱད་པ་རྣམས་ལ་བསླབ་བྱའི་ཉེས་བྱས་
སོ། ། གཉིས་པ་ལོངས་པ་བཞིར་གཏོགས་ཀྱི་ལྟུང་བྱེད་ལ་ལྟུང་བ་
རྣམ་གཞག་དང་བསླབ་བྱའི་ཉེས་བྱས་གཉིས་ཀྱི་དང་བོ་ལ་བཞི་ལས།



，
，
，
，
：
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 227 ་
གཞིའི་ཡན་ལག་གང་ལ་རེག་པའི་དངོས་པོ་ནི་གཞན་དབང་བའི་རིན་
པོ་ཆེའམ་རང་གཞན་གང་རུང་དབང་བའི་རིན་པོ་ཆེར་སྨོས་པ་རལ་
གྲི་ལ་སོགས་པའི་མཚོན་ཆ་དང༌། པི་ཝང་ལ་སོགས་པའི་རོལ་མོ་
དང་། སྐུ་གདུང་དང་བཅས་པའི་སྐུ་གཟུགས་ལ་སོགས་པ་རང་རང་
གི་དགོས་པ་བསྒྲུབ་པའི་ཕྱིར་རུང་བར་གྱུར་པ། ཆུད་ཟ་བའི་རྐྱེན་
མེད་པ། སྦྱིན་བདག་བསོད་ནམས་འདོད་པས་བསྟབས་པ་མ་ཡིན་
པ། མི་མ་ཡིན་པའི་གནས་སུ་དེ་དག་གི་བསོད་ནམས་ལས་གྲུབ་པ་
མ་ཡིན་པ། བར་ཆད་དང་མི་ལྡན་ཞིང་ཆོས་འཆང་བ་ལ་སོགས་
པའི་དོན་ཁྱད་པར་ཅན་སྒྲུབ་པའི་སྐབས་མ་ཡིན་པའོ། ། བསམ་
པ་ལ་འདུ་ཤེས་མ་འཁྲུལ་ཞིང་ཀུན་སློང་རེག་པར་འདོད་པ། སྦྱོར་
བ་རང་ངམ་བསྐོས་པས་རེག་པར་རྩོམ་པ། མཐར་ཐུག་རེག་པ་
རྫོགས་པའོ། ། རྒྱན་ཆའི་ཐ་སྙད་གདགས་སུ་མི་རུང་བའི་རིན་པོ་
ཆེ་དང་གསེར་གྱི་སྟེགས་བུ་ལ་སོགས་པ་དང་། མཚོན་ཆ་དང་རོལ་
མོ་རང་གི་བྱ་བ་སྒྲུབ་མི་ནུས་པ་དང༌། སྐུ་གདུང་མེད་པའི་སྐུ་་་་
གཟུགས་དང་། སོག་མའི་ཕྲེང་བ་གསེར་ཆུས་བྱུགས་པ་སོགས་དང་།
རྫ་རྔ་ཁ་གཅིག་པ་དང་། གཞུ་དང་མདའ་ལྟར་བཅོས་པ་ལ་སོགས་
པ་ལ་རེག་པ་རྣམས་ལ་ཉེས་བྱས་སོ། ། སྐུ་གཟུགས་ལ་སྟོན་པའི་
འདུ་ཤེས་བཞག་སྟེ་རེག་པ་ལ་ཉེས་པ་མེད་དོ། ། གཉིས་པ་བསླབ་
བྱའི་ཉེས་བྱས་ནི་གཞན་གྱི་རིན་པོ་ཆེ་ལ་སོགས་པ་ཆུད་ཟ་བའི་ཚེ་མ་
བསྡུས་པར་ཡལ་བར་དོར་བ་དང་། བདག་པོས་རྙེད་པའི་སར་མ་



228 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཞག་པ་དང་། མ་བརྟག་པར་ཁོ་བོའི་ཡིན་ནོ་ཟེར་བ་ཙམ་ལ་་་
གཏད་པ་དང༌། བདག་པོ་མ་བྱུང་ན་ཟླ་བ་དྲུག་ཚུན་ཆད་དུ་དགེ་
འདུན་གྱི་མངོན་དུ་བསྐྱངས་པ་དང་། དེའི་འོག་ཏུ་བདག་པོ་མ་
བྱུང་བས་དཀོན་མཆོག་གི་དོན་དུ་སྤྱད་པའི་ཚེ་བདག་པོས་སློང་ན་
གནང་བ་གསོལ་ཏེ་མི་སྟེར་ན་མ་གཏད་པ་དང་། བསྐྱེད་སློང་ན་ཁོ་
བོ་ཅག་གིས་བསྐྱངས་པ་དྲིན་མི་ཆེའམ་ཞེས་མ་སྨྲས་པར་བསྐྱེད་བྱིན་
པ་དང༌། རྒས་པ་དང་ན་བ་ལས་གཞན་པས་བཞོན་པ་ལ་བརྟེན་པ་
དང་། རྒན་པོ་དང་ནད་པས་ཀྱང་ཆོས་ལྡན་གྱི་དོན་ལས་གཞན་པ་
དང་། ཆས་སྒེག་དང་ལྡན་པས་བཞོན་པ་ལ་བརྟེན་པ་དང་། ཆོས་
འཆད་པའི་ཕྱིར་རིན་པོ་ཆེའི་ཁྲི་དང་ཁྱིམ་པ་བསོད་ནམས་འདོད་པས་
རིན་པོ་ཆེས་སྤྲས་པའི་གོས་ལ་སོགས་པ་བཤམས་པ་ལ་མི་རྟག་པའི་
འདུ་ཤེས་མ་བཞག་པར་ལོངས་སྤྱད་པ་དང་། རྒྱན་འདོགས་པ་
དང་། རིན་པོ་ཆེ་ལས་བྱས་པའི་དམ་རྒྱ་འཆང་བ་དང་། སོ་མང་
གིས་སྐྲ་ཤད་པ་དང་། དགོས་པ་མེད་པར་མེ་ལོང་གིས་བཞིན་ལྟ་བ་
དང༌། འཕྲལ་རིས་གསུམ་བསྟེན་པ་དང་། གི་ཧང་ལ་སོགས་པའི་
དྲིས་བསྐུ་བ་དང་། ཁྱིམ་པ་བསོད་ནམས་འདོད་པས་རྐང་བ་གཉིས་
ལ་དྲིས་བསྐུས་པ་དེ་ཉིད་ཀྱི་མདུན་དུ་དོར་བ་དང་། དྲིས་བསྐུས་
ནས་དགེ་འདུན་གྱི་ནང་དུ་འཇུག་པ་དང༌། ཁྱིམ་དུ་འགྲོ་ཞིང་ཁྱིམ་
པ་ལ་ཆོས་སྟོན་པ་དང་། དྲིས་བསྐུས་པ་དོར་བའི་འོག་ཏུ་ཁྲུས་མ་
བྱས་པ་དང་། བྲམ་ཟེའི་སྲད་བུ་ཐོགས་པ་དང༌། དགོས་པ་མེད་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 229
པར་སྔགས་སྐུད་འཆང་བ་དང་། ནད་གསོ་བའི་ཕྱིར་སྔགས་སྐུད་
བསྟེན་པའི་ཚེ་ཡང་དཔུང་བ་གཡོན་པ་ལས་གཞན་དུ་འཆང་བ་དང་།
ནད་སོས་ནས་ཀ་བ་དང་རྩིག་པའི་གསེབ་མ་ཡིན་པར་གར་བབ་བབ་
ཏུ་ དོར་ བ་ དང༌། གར་དང༌ རོལ་ མོ་ སྦྱོང་ པ་ དང༌ སློབ་ པ་ དང་།
བཟླས་པ་དང་བལྟ་བའི་ཕྱིར་འགྲོ་བ་དང༌། དགེ་སློང་མགར་བྱེད་དུ་
འཇུག་ པ་དང་། མཐོ་འཚམས་ པ་དང་། ཀུན་ ཏུ་ རྩེ་ བ་ དང་།
ཀུན་ཏུ་ཅ་ཅོ་འདོན་པ་དང༌། རྒོད་པ་དང་དྲེགས་པ་དང་། ལུས་
ལ་རྡེག་པ་དང་། རྒོད་པའི་བསམ་པས་ལུས་དང་ངག་གི་རྣམ་་་་
འགྱུར་བྱེད་པ་དང་། སྣོད་བརྒྱུད་པས་ཟས་ཀྱི་བྱ་བ་བྱེད་པ་དང་།
མེ་ཏོག་རྣ་རྒྱུན་རྒྱུ་བ་དང་། གར་མཁན་སོགས་ལ་བལྟ་བའི་ཕྱིར་བྱ་
དགའ་སྟེར་བ་དང༌། མི་རིངས་པར་རྒྱུག་པ་དང་མཆོང་བ་དང་།
དྲག་ཏུ་འགྲོ་བ་དང་། བརླ་དང་ལག་པ་ཉ་ལྟར་བསྐོར་ཏེ་འགྲོ་བ་ .
དང་། ཆུར་གསེག་མ་འདེབས་པ་དང་། ཆུ་ལ་རོལ་མོའི་སྒྲ་ལྟར་བྱེད་
པ་དང་། རྫོབ་ལ་ཕྱིལ་མོ་ཉུག་པ་དང་། གླང་བོ་ཆེ་དང་རྟ་ལ་
སོགས་པའི་སྐད་འདོན་པ་དང་། དུང་དང་སིལ་དཀྲོལ་ལ་སོགས་པ་
རོལ་མོའི་སྒྲ་བྱེད་པ་རྣམས་སོ། །
གསུམ་པ་ཁྲུས་བྱེད་པའི་ལྟུང་བྱེད་ལ་བཞི་ལས། གཞིའི་ཡན་
ལག་ལ་གང་གིས་བཀྲུ་བའི་དངོས་པོ་ནི་འཇིག་རྟེན་ན་གྲགས་པའི་ཆུ་
ཡིན་པ། དུས་ནི་སོ་གའི་ཟླ་བ་ལྷག་མ་ཕྱེད་དང་གཉིས་དང་དབྱར་
གྱི་དང་བོ་ཟླ་བ་གཅིག་དང་། ཟླ་བ་ཕྱེད་ཕྱེད་ཅིང་ཁྲུས་བྱེད་དུ་



-
-
-
230་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གནང་བའི་དུས་མ་ཡིན་པ། རྟེན་ནི་ནད་པ་དང་ལས་བྱས་པ་དང་
ལམ་དུ་ཕྱིན་པ་དང་། གོས་ཀྱི་གྲྭ་སྒུལ་བ་ཡན་རླུང་གིས་བསྐྱོད་པ་དང་།
ཆར་གྱི་ཐིགས་པ་གཉིས་ཡན་ཆད་ཀྱིས་ལུས་ལ་འཕོག་པ་དང་། སྐྲ་
བྲེགས་པ་ལ་སོགས་པ་ཁྲུས་བྱེད་དགོས་པའི་སྐབས་མ་ཡིན་པའོ། །
གནས་ནི་ཧ་ཅང་ཚ་བའི་གནས་མ་ཡིན་པའོ། །བསམ་པ་ལ་འདུ་ཤེས་
མ་འཁྲུལ་ཞིང་ཀུན་སློང་ཁྲུས་བྱེད་པར་འདོད་པས་སྦྱོར་བ་མགོའམ་
རྐང་བ་གང་རུང་ནས་བརྩམས་ཏེ་ཁྲུས་བྱེད་པར་རྩོམ་པ། མཐར་
ཐུག་ལྟེ་བར་སོན་པའོ། ། ཆུ་མ་ཡིན་པའོ་མ་སོགས་ཀྱིས་ཁྲུས་བྱེད་
པ་ལ་ཉེས་བྱས་སོ། ། ན་བ་ལ་སོགས་པས་ཁྲུས་བྱེད་དགོས་པའི་ཚེ་
དུས་དྲན་མ་བྱས་པ་དང་། ཟླ་བ་ཕྱེད་ན་ཁྲུས་བྱས་པ་དེས་དགོས་པ་
འགྲུབ་བཞིན་དུ་དེའི་སྔ་རོལ་ཏུ་ཁྲུས་བྱེད་པ་ལ་བསླབ་བྱའི་ཉེས་བྱས་
སོ། །དེ་གཉིས་ནི་འདི་འབའ་ཞིག་ཏུ་མ་ཟད་ཀྱི་དུས་དྲན་བྱེད་དགོས་
པ་དང་སྤྱིར་བཏང་དམིགས་བསལ་ཡོད་པའི་བསླབ་པའི་གཞི་ཐམས་
ཅད་ལ་སྦྱར་བར་བྱའོ། །གཉིས་པ་ཞར་ལ་ཚུལ་ཁྲིམས་རྣམ་དག་ལ་
ལོག་པར་སྒྲུབ་པ་ལ་གནོད་པས་ཀུན་ནས་བསླང་བ། འདོད་པས་
ཀུན་ནས་བསླང་བ། གནོད་པས་ཀུན་ནས་བསླང་བ་གཞན་བསྟན་
པ། འདོད་པས་ཀུན་ནས་བསླང་བ་ གཞན་བསྟན་པ་ བཞི་ལས།
དང་བོ་ལ་གསུམ་གྱི་དང་བོ་དུད་འགྲོ་གསོད་པའི་ལྟུང་བྱེད་ལ་བཞིའི་
དང་བོ་གཞིའི་ཡན་ལག་ནི་ཐ་མལ་བའི་མིག་ལ་སྣང་དུ་རུང་བའི་དུད་
འགྲོ་ཡིན་པའོ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
，



.
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 231
གསོད་པར་འདོད་པ། སྦྱོར་བ་གསོད་པར་རྩོམ་པ། མཐར་ཐུག་
སྲོག་འགགས་པའོ། ། སེམས་ཅན་གྱི་གཟུགས་སེམས་ཅན་མ་ཡིན་
པ་ལ་གསོད་པའི་སེམས་ཀྱིས་བསྣུན་ན་ཉེས་བྱས་སོ། ། གཉིས་པ་
འགྱོད་པ་སྐྱེད་པའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་
ལ་ འགྱོད་ པ་ བསྐྱེད་ པའི་ ཡུལ་ ནི་ དགེ་ སློང་ ཆོས་ དྲུག་ ལྡན་ནོ། །
གང་གིས་འགྱོད་པ་སྐྱེད་པའི་དངོས་པོ་ནི་དགེ་སློང་གི་སྡོམ་པ་མ་སྐྱེས་
པའམ་ཕམ་པ་བྱུང་བ་སོགས་དགེ་སློང་མ་ཡིན་པའི་དོན་ཅན་ནོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་འགྱོད་པ་སྐྱེད་པར་
འདོད་པ། སྦྱོར་བ་ངག་མཚན་ཉིད་ལྔ་ལྡན་གྱིས་སྨྲ་བར་རྩོམ་པ།
མཐར་ཐུག་འགྱོད་པ་མ་སྐྱེས་ཀྱང་དོན་གོ་བའོ། ། ལྷག་མ་བྱུང་བ་
སོགས་ཀྱིས་འགྱོད་པ་སྐྱེད་ན་ཉེས་བྱས་སོ། ། གསུམ་པ་ག་ག་ཚིལ་
བྱེད་པའི་ལྟུང་བྱེད་ལ་བཞི་ལས། གཞིའི་ཡན་ལག་ལ་ཡུལ་ནི་དགེ་
སློང་ཆོས་དྲུག་ལྡན་གྱི་ལུས་ཕམ་པ་སྐྱེད་པའི་རྨ་དང་ཟག་བྱེད་ལས་
གཞན་པའི་ལུས་དངོས་མ་ཉམས་པའོ། ། གང་གིས་རེག་པའི་རྟེན་
ནི་ང་ཉིད་ཀྱི་ལུས་དངོས་མཉམས་པའི་སོར་མོལ་སོགས་པའོ། །གང་
གིས་རེག་པའི་རྟེན་ནི་རང་ཉིད་ཀྱི་ལུས་དངོས་མ་ཉམས་པའི་སོར་མོ་
ལ་སོགས་པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
སྐྱི་གཡང་བར་བྱ་བའི་སེམས་ཀྱིས་རེག་པར་འདོད་པ། སྦྱོར་བ་རེག་
པར་རྩོམ་པ། མཐར་ཐུག་རེག་པ་རྫོགས་ན་རེག་བྱེད་དུ་མས་ཀྱང་
ལྟུང་བ་གཅིག་ཏུ་འགྱུར་རོ། ། གཉིས་པ་ལ་གཉིས་ལས་དང་བོ་ཆུ་



232 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལ་རྩེ་བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་འཇིག་རྟེན་
ལ་གྲགས་པའི་ཆུ་ལྟེ་བར་སླེབ་པའི་ཚད་དུ་ཆོག་པའོ། །བསམ་པ་ལ་
འདུ་ཤེས་མ་འཁྲུལ་ཞིང་ཀུན་སློང་རྒོད་པས་དགའ་བ་ཉམས་སུ་མྱོང་
བར་བྱ་བའི་འདུན་པས་སོ། ། སྦྱོར་བ་རང་ངམ་བསྐོས་པ་མཚན་
ཉིད་དང་ལྡན་པས་ཆུའི་ནང་དུ་ཞུགས་ཏེ་རྒྱུན་ཕྱོགས་དང་རྒྱུན་ལས་
བཟློག་ཕྱོགས་སུ་རྩོལ་བ་དང་།ཆུ་ལ་རྔ་ལ་སོགས་པའི་སྒྲ་འབྱིན་པ་དང་།
ཆུ་བསྲུབས་འདྲེན་པ་སོགས་བྱེད་པར་རྩོམ་པའོ། ། མཐར་ཐུག་རྩེ་
བ་རྫོགས་པའོ། ། ཁམ་ཕོར་ལ་སོགས་པའི་སྣོད་དུ་བླུགས་ པའི་
ཚད་དུ་མ་ཆོག་པ་དང་། ། ཐུག་པ་ལ་སོགས་པ་ལ་རྩེ་བ་དང་། གར་
གྱི་རྩེ་བ་མ་ཡིན་པ་བོང་བ་འཕེན་པ་ལ་སོགས་པ་ལུས་ཀྱི་རྩེད་མོར་གྱུར་
པ་གཞན་ཐམས་ཅད་དང༌། ཆུ་ལ་བེམ་རྡོལ་གྱིས་རྡེག་པ་རྣམས་ལ་
ཉེས་བྱས་སོ། །
གཉིས་པ་བུད་མེད་དང་ལྷན་ཅིག་ཉལ་བའི་ལྟུང་བྱེད་ལ་བཞི་
ལས། གཞིའི་ཡན་ལག་ལ་ཡུལ་ནི་བུད་མེད་ཆོས་དྲུག་ལྡན་གྱི་སྟེང་
དུ་སྲུང་མ་དང་མི་ལྡན་པའོ། ། གནས་ནི་གནས་ཀྱི་ངོ་བོ་ཉིད་དུ་
གྲུབ། སྤྱོད་ལམ་བཞི་ཤོང་། བར་འདོམ་གང་གི་ནང་གི་གནས་
གཅིག་ཡིན་པའོ། ། དུས་ནི་མཚན་མོ་ཡིན་པའོ། ། རྟེན་ནི་
ཁྲིམས་གྲོགས་དང་མི་ལྡན་པའོ། ། བསམ་པ་ལ་འདུ་ཤེས་མ་་་་
འཁྲུལ་ཞིང་ཀུན་སློང་ཉལ་བར་འདོད་པ། སྦྱོར་བ་གཉིས་ཀ་ཉལ་
བའི་སྤྱོད་ལམ་གྱིས་ལྷན་ཅིག་གཉིད་ལོག་པར་ཞུགས་པ། མཐར་
་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 233
ཐུག་མཚན་མོ་འདས་པའོ། ། གསུམ་པ་གནོད་པས་ཀུན་ནས་་་
བསླང་བ་གཞན་བསྟན་པ་ལ་བཞིའི་དང་བོ་སྡངས་པར་བྱེད་པའི་ལྟུང་
བྱེད་ལ་བཞི་ལས། གཞིའི་ཡན་ལག་ལ་སྡངས་པར་བྱེད་པའི་ཡུལ་ནི་
དགེ་སློང་ཆོས་དྲུག་ལྡན་ནོ། ། སྔངས་པར་བྱེད་པའི་དངོས་པོ་ནི་
ཡི་དྭགས་དང་ཤ་ཟ་ལ་སོགས་པའི་འགྲོ་བ་དང་། ལ་བ་ནག་པོ་ལ་
སོགས་པ་ལྟ་བུའི་གཟུགས་དང་། སེང་གེ་ལ་སོགས་པའི་སྐད་དང་།
བཤད་པ་ལ་སོགས་པའི་དྲི་དང་། ཕྱིར་བ་ལ་སོགས་པའི་རེག་པ་ལྟ་
བུ་འཇིགས་པའི་རྒྱུ་ཡིད་དུ་མི་འོང་བའོ། ། བསམ་པ་ལ་འདུ་ཤེས་
མ་འཁྲུལ་ཞིང་ཀུན་སློང་བཞད་གད་ཡན་ཆད་ཀྱིས་སྡངས་པར་འདོད་
པས་འཇིགས་པའི་རྒྱུ་ཉེ་བར་སྒྲུབ་པར་འདོད་པ། སྦྱོར་བ་རང་ངམ་
བསྐོས་པས་འཇིགས་པའི་རྒྱུ་སྒྲུབ་པར་རྩོམ་པ། མཐར་ཐུག་དོན་གོ་
བས་སྡངས་པར་མ་གྱུར་ཀྱང་ལྟུང་བྱེད་དོ། ། ཡིད་དུ་འོང་བའི་
གཟུགས་ལ་སོགས་པས་སྡངས་པར་བྱེད་པ་ལ་ཉེས་བྱས་སོ། ། སྐྱོ་
བའི་ཆེད་དུ་ངན་འགྲོ་ལ་སོགས་པའི་འཇིགས་པ་སྐྱེད་པ་ལ་ལྟུང་བ་
མེད་དོ། ། གཉིས་པ་སྦེད་པའི་ལྟུང་བྱེད་ལ་བཞི་ལས། གཞིའི་
ཡན་ལག་གང་གི་སྦེད་པའི་ཡུལ་ནི་རབ་བྱུང་སྡེ་ལྔ་གང་རུང་གི་སྡོམ་པ་
དག་ཅིང་ལྟ་བ་མཐུན། ཐ་སྙད་གསུམ་དང་ལྡན། རང་ལས་རྒྱུད་
ཐ་དད་པའོ། ། གང་སྦེད་པའི་དངོས་པོ་ནི་འཚོ་བའི་ཡོ་བྱད་རུང་
ཞིང་ཚད་དང་ལྡན་པ་ཡུལ་དེ་ཉིད་ཀྱི་ཡིན་པའོ། ། བསམ་པ་ལ་
འདུ་ཤེས་མ་འཁྲུལ་ཞིང་ཀུན་སློང་བརྐུ་སེམས་དང་ཕན་འདོད་མ་



234་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཏོགས་པས་སྦེད་པར་འདོད་པ། སྦྱོར་བ་རང་ངམ་བསྐོས་པས་
སྦེད་པར་རྩོམ། མཐར་ཐུག་སྦེད་པ་རྫོགས་པའོ། ། གསུམ་པ་
གདེང་མེད་པར་སྤྱོད་པའི་ལྟུང་བྱེད་ལ་བཞི་ལས། གཞིའི་ཡན་ལག་
ལ་གང་གི་སྤྱོད་པའི་ཡུལ་ནི་དགེ་སློང་ཆོས་དྲུག་ལྡན་ནོ། ། གང་
སྤྱོད་པའི་དངོས་པོ་ནི་རུང་ཞིང་ཚད་དང་ལྡན་པའི་གོས་རང་གིས་དེ་
ལ་ལྟོས་མེད་དུ་བྱིན་པ་གནང་བ་མ་ཐོབ་པའོ། །བསམ་པ་ལ་འདུ་ཤེས་
མ་འཁྲུལ་ཞིང་ཀུན་སློང་བརྐུ་སེམས་ཡིད་གཅུགས་ཁྱད་པར་ཅན་ལས་
གཞན་པ་རང་གི་ཡིན་པའི་བློས་གཞི་དེས་མི་དགའ་བར་ཤེས་བཞིན་
དུ་སྤྱོད་པར་འདོད་པ། སྦྱོར་བ་སྤྱོད་པར་རྩོམ་པ། མཐར་ཐུག་
དེའི་རྐྱེན་གྱིས་སྤྱད་པ་རྫོགས་པའོ། ། གོས་ལས་གཞན་པའི་ཡོ་
བྱད་སྤྱོད་པ་ལ་ཉེས་བྱས་སོ། ། བཞི་བ་སྐུར་བ་འདེབས་པའི་ལྟུང་
བྱེད་ལ་བཞི་ལས། གཞིའི་ཡན་ལག་གང་ལ་སྐུར་བ་གདབ་པའི་ཡུལ་
ནི་མཚན་དང་ལྟ་བ་རང་ཕྱོགས་གསོ་རུང་དང་གཞན་ཕྱོགས་རྣམ་དག་
ཏུ་གནས་པ། ཐ་སྙད་གསུམ་དང་ལྡན་པ། བདག་ལས་ཐ་དད་
པའོ། ། སྐུར་བ་འདེབས་པའི་དངོས་པོ་ནི་ལྷག་མའི་ལྟུང་བ་གང་
རུང་ངོ༌། །གོ་བྱའི་ཡུལ་ནི་རང་ལས་རྒྱུད་ཐ་དད་ཅིང་ཐ་སྙད་ལྔ་དང་
ལྡན་པ་ལུས་ཐ་མལ་དུ་གནས་པའོ། ། བསམ་པ་ལ་འདུ་ཤེས་ནི་
གང་ གིས་ སྐུར་བ་འདེབས་ པའི་ གཞི་ དེས་ དག་ པར་ ཤེས་ པའོ། །
ཀུན་སློང་འདུ་ཤེས་བསྒྱུར་ཏེ་སྨྲ་བར་འདོད་པ། སྦྱོར་བ་ངག་མཚན་
ཉིད་ལྔ་ལྡན་གྱིས་གསལ་བོའམ་བག་ཙམ་གང་རུང་གིས་སྐུར་་་་་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 235
འདེབས་པར་རྩོམ་པའོ། ། མཐར་ཐུག་དོན་གོ་བའོ། ། བཞི་བ་
བུད་མེད་དང་ ལྷན་ ཅིག་ལམ་དུ་འགྲོ་བའི་ལྟུང་བྱེད་ལ་བཞི་ལས།
གཞིའི་ཡན་ལག་ལ་གང་དང་ལྷན་ཅིག་འགྲོ་བའི་ཡུལ་ནི་བུད་མེད་
ཆོས་དྲུག་ལྡན་གྱི་སྟེང་དུ་ཁྱིམ་པ་མོ་ཡིན་པ། ངོ་མ་སྤོས་པ། ལམ་གྱི་
བསེལ་བྱེད་པ་དང་ལམ་སྟོན་པ་དང་དགེ་སློང་འགྲོ་མི་ནུས་པ་ལམ་དུ་
འཁྲིད་པ་རྣམས་མ་ཡིན་པའོ། ། ལམ་ནི་ས་ལ་བརྟེན་པའི་ལམ་
རྒྱང་གྲགས་སུ་ལོངས་པ། དུས་ནི་ཉི་མ་གཅིག་ཡིན་པ། རྟེན་ནི་
ཁྲིམས་གྲོགས་མཚན་ཉིད་པ་དང་མི་ལྡན་པའོ། ། བསམ་པ་ལ་
འདུ་ཤེས་མ་འཁྲུལ་ཞིང་ཀུན་སློང་རང་དགར་ལྷན་ཅིག་ལམ་དུ་འགྲོ་
བར་འདོད་པ། སྦྱོར་བ་འགྲོ་བར་རྩོམ་པ། མཐར་ཐུག་རྒྱུ་་་་
གྲགས་འདས་པའོ། ། རྒྱང་གྲགས་ཕྱེད་ཚུན་ཆད་དུ་ཉེས་བྱས་་་
སོ། ། གསུམ་པ་ཆོ་གའི་བྱེ་བྲག་ལ་ལོག་པར་སྒྲུབ་པ་ལ་འཕྲལ་གྱི་ཆོ་
ག་ ཟས་ཀྱི་ཆོ་ག གྲོགས་ཀྱི་ཆོ་ག ཆོ་ག་རྣམ་ དག་གི་རྒྱུ།
དུས་ཁྱད་པར་ཅན་གྱི་ཆོ་ག ཡུལ་ཁྱད་པར་ཅན་གྱི་ཆོ་ག་ལ་ལོག་
པར་སྒྲུབ་པ་དང་དྲུག་གི་དང་བོ་ལ་གསུམ་ལས་དང་བོ་རྐུན་མ་དང་
ལྷན་ཅིག་ལམ་དུ་འགྲོ་བའི་ལྟུང་བྱེད་ལ་བཞི་ལས། གཞིའི་ཡན་ལག་
གང་དང་ལྷན་ཅིག་འགྲོ་བའི་ཡུལ་ནི་ཁྱིམ་པ་ཐ་སྙད་བཞི་དང་ལྡན་
ཞིང་ལུས་ཐ་མལ་དུ་གནས། སྐྱེས་པའི་མཚན་དང་ལྡན། གྲོང་
འཇོམས་པའི་ཆོམ་རྐུན་པའམ་ཤོ་གམ་འདྲལ་བའི་ཚོང་བ་གང་ཡང་
རུང་བ། ངོ་མ་སྤོས་པ། ཕན་གདགས་བྱ་འདོགས་བྱེད་མ་ཡིན་



236 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའོ། ། དུས་དང་ལམ་དང་བསམ་སྦྱོར་མཐར་ཐུག་རྣམས་སྔ་མ་
དང་འདྲའོ། ། གཉིས་པ་ཉི་ཤུ་མ་ལོན་པར་བསྙེན་པར་རྫོགས་
པའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་བསྙེན་པར་
རྫོགས་པར་བྱེད་པའི་ཡུལ་ནི་བསྙེན་པར་མ་རྫོགས་ཤིང་རྫོགས་པར་
འདོད་པ། སྡོམ་པ་སྐྱེ་བའི་བར་ཆད་གཞན་དང་མི་ལྡན་ཞིང་མངལ་
ཤོལ་དང་བཅས་ཏེ་ལོ་ཉི་ཤུ་མ་ལོན་པའོ། ། རྟེན་ནི་ཡུལ་དེའི་
མཁན་པོ་བྱས་པའོ། ། བསམ་པ་ལ་འདུ་ཤེས་ནི་ལོ་ཉི་ཤུ་མ་ལོན་པ་
ལ་དེར་ངེས་པའམ་ཡིད་གཉིས་ཟ་བ། ཀུན་སློང་མཁན་པོ་བྱས་པའི་
སྒོ་ནས་བསྙེན་རྫོགས་བྱེད་པར་འདོད་པ། སྦྱོར་བ་ཆོ་ག་བྱེད་པར་
རྩོམ་ པ། མཐར་ ཐུག་ བརྗོད་ པ་ གསུམ་ ཡོངས་ སུ་ རྫོགས་ པའོ།
མཁན་པོ་ལས་གཞན་པའི་སློབ་དཔོན་དང་དགེ་འདུན་ལ་ཉེས་བྱས་
སོ། །ལོ་ཉི་ཤུ་ལོན་པ་ལ་མ་ལོན་པར་ངེས་པའམ་ཡིད་གཉིས་གང་རུང་
གིས་ཤེས་པ་དང་། མངལ་ཤོལ་དང་བཅས་ཏེ་ཉི་ཤུ་ལོན་ཀྱང་སྐྱེས་
ནས་ལོ་ཉི་ཤུ་མ་ལོན་པ་ལ་དེར་ཤེས་བཞིན་དུ་བསྙེན་རྫོགས་བྱེད་ན་
མཁན་པོ་ལ་ཉེས་བྱས་སོ། ། ཉི་ཤུ་མ་ལོན་པ་ལ་ལོན་པར་འདུ་ཤེས་
ན་སྡོམ་པ་སྐྱེ་ལ། དེས་མངལ་ཤོལ་དང་བཅས་ཏེ་ཉི་ཤུ་མ་ལོན་པའི་
སྔ་རོལ་ཏུ་མ་ལོན་པར་བསྙེན་རྫོགས་བྱས་པར་ཤེས་ན་སྡོམ་པ་གཏོང་
ངོ༌། ། གསུམ་པ་ས་རྐོ་བའི་ལྟུང་བྱེད་ལ་བཞི་ལས། གཞིའི་ཡན་
ལག་ནི་འཇིག་རྟེན་ན་གྲགས་པའི་ས་ཡིན་པ། འོག་གཞི་དང་འབྲེལ་
བ་མ་ཉམས་པ་འཐས་པར་གནས་པའོ། ། རྟེན་ནི་རུང་བ་བྱེད་པ་



་ དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 237་
མེད་པའི་ཚེ་རྒྱུ་སྐར་གྱི་སྦྱོར་བས་ཐུར་མ་སོར་བཞི་ཙམ་འཛུགས་པའི་
ལག་གི་བླ་མ་ཡིན་པའོ། ། བསམ་པ་ལ་འདུ་ཤེས་མ་འཁྲུལ་ཞིང་
ཀུན་སློང་ཀོའམ་རྐོར་འཇུག་པར་འདོད་པ། སྦྱོར་བ་རང་ངམ་་་
བསྐོས་པས་ཕུར་བ་འདེབས་པ་དང༌། རྩིག་པ་འཇིག་པ་སོགས་གང་
རུང་གིས་རྐོ་བར་རྩོམ། མཐར་ཐུག་བྱ་བ་རྫོགས་པ་ནའོ། ། གཞི་
དང་མ་འབྲེལ་བ་དང༌། ས་གཞི་དང་ཕྲལ་བ་ཆར་ཆུ་ཞོད་པའི་ཚེ་ཟླ་
བ་གསུམ་མ་ལོན་པ་དང་། གཞན་གྱི་ཚེ་ཟླ་བ་དྲུག་མ་ལོན་པ་དང༌།
རྡོ་ཐལ་རྒྱུ་དང་བྱེ་མ་ཤས་ཆེ་བ་དང་འདྲེས་པའི་ས་དང་ས་ཞག་དང་།
སྐྱད་ནུལ་གྲུགས་ནས་འགོགས་པ་ལ་སོགས་པ་དང་། ཕུར་བར་བྱིན་
པ་དང་། རི་མོ་འདྲེན་པ་དང་། སའི་ཕྱེ་མ་འདྲེས་པའི་ལྕི་བ་་
འགོགས་པ་དང༌། འདམ་སྐྱོད་པ་ལ་སོགས་པ་ཡན་ལག་མ་ཚང་བ་
རྣམས་ལ་ཉེས་བྱས་སོ། ། གཉིས་པ་ཟས་ཀྱི་ཆོ་ག་ལ་ལོག་པར་སྒྲུབ་
པ་མགྲོན་གཉེར་རིང་འདུག་གི་ལྟུང་བྱེད་ལ་བཞི་ལས། གཞིའི་ཡན་
ལག་ལ་སྦྱིན་བདག་ནི་ཁྱིམ་པ་ཆོས་ལྔ་ལྡན། རང་ཉིད་མགྲོན་དུ་
འབོད་པ་་ཡིན་ཞིང་ཡང་དང་ཡང་དུ་དང་དུས་ངེས་པ་ཅན་གྱིས་
འབོད་པ་མ་ཡིན་པའོ། ། དངོས་པོ་ནི་རུང་ཞིང་ཟས་གཅིག་གི་
ཚད་དང་ལྡན་པའི་དུས་རུང་གི་ཟས་ཡིན་པ། སྦྱིན་བདག་དེ་ཉིད་
ཀྱི་ཡིན་པ། འཕྲོ་དང་བཅས་པ་ཡིན་པའོ། ། རྟེན་ནི་ནད་པ་མ་
ཡིན་ཞིང་བསླབ་རྒྱུན་གཅིག་པ་ཡིན་པའོ། ། བསམ་པ་ལ་འདུ་
ཤེས་མ་འཁྲུལ་ཞིང་ཀུན་སློང་ཟླ་བ་བཞི་ལས་ལྷག་པར་ཟ་བར་འདོད་



238
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པ། སྦྱོར་བ་ཟ་བར་རྩོམ་པ། མཐར་ཐུག་ཟླ་བ་བཞི་འདས་པའི་
འོག་ཏུ་ཟས་མགུལ་དུ་མིད་ནའོ། ། སྦྱིན་བདག་གིས་བསྟབས་པ་
ལས་ལྷག་པར་སློང་བ་དང་། གསོལ་བཞིའི་ལས་ལ་སོགས་པ་ཚིག་
དེ་ཉིད་ལས་གཞན་དུ་སྒྱུར་བ་ལ་བསླབ་བྱའི་ཉེས་བྱས་སོ། །གསུམ་པ་
གྲོགས་ཀྱི་ཆོ་ག་ལ་ལོག་པར་སྒྲུབ་པ་ལ་བཞི་ལས། གཞིའི་ཡན་ལག་
ལ་གང་ལ་སྤོང་བའི་ཡུལ་ནི་དགེ་སློང་ཆོས་དྲུག་ལྡན་རང་གི་བསླབ་པ་
ལས་བརྩམས་ཏེ་བསྒོ་བ་བོ་ཡིན་པ། འདུལ་བ་ཤེས་པའོ། ། གང་
སྤོང་བའི་དངོས་པོ་ནི་འདུལ་བར་གཏོགས་པའི་རང་གི་བསླབ་པ་ཡིན་
པའོ། ། བསམ་པ་ལ་འདུ་ཤེས་ནི་སྨྲ་བ་བོ་མངོན་པར་ཤེས་པ་ལ་
དེར་ངེས་པའམ་ཡིད་གཉིས་གང་རུང་གིས་ཤེས་པ། ཀུན་སློང་གང་
ཟག་ལ་མི་ཤེས་པ་དང་། བསླབ་པ་ལ་མི་སློབ་པའི་ཚིག་སྨྲ་ཞིང་གོ་
བར་འདོད་པའོ། ། སྦྱོར་བ་ངག་མཚན་ཉིད་ལྔ་ལྡན་གྱིས་སྨྲ་བར་
རྩོམ། མཐར་ཐུག་དོན་གོ་བའོ། ། མདོ་སྡེ་ལས་གསུངས་པའི་
བསླབ་པ་ལ་ཉེ་བར་འཇོག་པ་སྤོང་བ་ལ་ཉེས་བྱས་སོ། ། གཉིས་པོ་
ཉན་རྣ་ལས་གྱུར་པའི་ལྟུང་བྱེད་ལ་བཞི་ལས། གཞིའིཡན་ལག་ལ་
ཉན་རྣ་བྱེད་པའི་ཡུལ་ནི་ལྟ་བ་མཐུན་པ་མ་གཏོགས་པའི་དགེ་སློང་
ཆོས་ལྔ་ལྡན་གྱི་སྟེང་དུ་རང་དང་བརྩད་པའི་ཕྱིར་གྲོས་བྱེད་པའི་དགེ་
སློང་གཉིས་ལ་སོགས་པའོ། ། རྩོད་པ་ནི་རྩོད་པ་བཞི་ལས་གང་
རུང་ཡིན་པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
རྩོད་པ་སྦྱར་བའི་ཆེད་དུ་ཉན་པར་འདོད། སྦྱོར་བ་ཉན་པར་རྩོམ།



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 239
མཐར་ ཐུག་ དོན་ གོ་ བའོ། ། སྒྲ་ ཙམ་ ཐོས་ པ་ ལ་ ཉེས་ བྱས་ སོ། །
གཞན་ གྱི་ འཐབ་ མོ་ སྦར་ བ་ དང་ འཐབ་ མོ་བྱེད་ པ་ ཉན་ པ་ དང་།
དེའི་དྲུང་དུ་འདུག་པ་དང་། རྩོད་པ་ཞི་བར་བྱ་བའི་ཕྱིར་མི་འབད་
པ་རྣམས་ལ་བསླབ་བྱའི་ཉེས་བྱས་སོ། ། གསུམ་པ་མི་སྨྲ་བར་འགྲོ་
བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་ནས་འགྲོ་བའི་
གནས་ནི་ལས་མཚམས་ཀྱི་གནས་ཡིན་པ། ལས་ནི་དགེ་འདུན་གྱི་
ལས་ཆོས་དང་ལྡན་ཞིང་རང་ལ་མི་མཐུན་པའི་ལས་མ་ཡིན་པའོ། །
རྟེན་ནི་དགེ་སློང་གྲལ་ནི་འཁོད་པ་ལ་མ་སྨྲས་ཤིང་བར་ཆད་དང་མི་
ལྡན་པ་ལས་ཐོས་པའི་ཉེ་འཁོར་དུ་འདུས་པ། དུས་ནི་གསོལ་བ་མ་
བྱས་པའི་དུས་ཡིན་པ། བསམ་པ་ལ་འདུ་ཤེས་མ་འཁྲུལ་ཞིང་ཀུན་
སློང་ཐོས་པའི་ཉེ་འཁོར་ལས་འདས་ཏེ་འགྲོ་བར་འདོད། སྦྱོར་བ་
འགྲོ་བར་རྩོམ། མཐར་ཐུག་ཐོས་པའི་ཉེ་འཁོར་ལས་འདས་ནའོ། །
དོན་མེད་པ་དང་མི་རིགས་པས་དགེ་སློང་འཁོད་པ་ལ་སྨྲས་ཏེ་འགྲོ་བ་
དང་། ཆོས་དང་མི་ལྡན་པའི་ལས་དང་། ལས་ཆོས་ལྡན་གྱི་གསོལ་
བ་བྱས་ནས་འགྲོ་བ་རྣམས་ལ་ཉེས་བྱས་སོ། ། བཞི་བ་མ་གུས་པའི་
ཚུལ་གྱི་ལྟུང་བྱེད་ལ་བཞི་ལས། གཞིའི་ཡན་ལག་སངས་རྒྱས་སམ་
དགེ་འདུན་ནམ་དེའི་ཞལ་ཏ་བ་གང་རུང་གི་བཀའ་བསྒོ་བ་ཆོས་ལྡན་
ཡིན་པ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་མ་གུས་
ཤིང་ཤད་སྦྱང་མེད་པར་འདའ་བར་འདོད་པ། སྦྱོར་བ་གློ་བུར་དུ་
གཏམ་ཟེར་བ་ལ་སོགས་པས་བཀའ་ཆོས་ལྡན་ལས་འགལ་བར་བྱེད་



240
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པར་ཞུགས་པ། ་ མཐར་ཐུག་བཀའ་ལས་འགལ་བར་བྱས་པ་རྫོགས་
པའོ། ། མཁན་པོ་དང་སློབ་དཔོན་གྱི་བསྒོ་བ་དང༌། དགེ་འདུན་
གྱི་ཆོས་དང་མི་ལྡན་པའི་བསྒོ་བ་ལས་འགལ་བ་དང༌། ཤད་སྦྱང་
མེད་པ་དང་། མ་གུས་པ་གང་རུང་གཅིག་མ་ཚང་བས་བཀའ་ཆོས་
ལྡན་ལས་འདའ་བར་བྱེད་པ་ལ་ཉེས་བྱས་སོ། ། ཆོ་ག་རྣམ་དག་གི་
རྒྱུ་ལ་ལོག་པར་སྒྲུབ་པ་མྱོས་པར་འགྱུར་བ་འཐུང་བའི་ལྟུང་བྱེད་ལ་
བཞི་ལས། གཞིའི་ཡན་ལག་འབྲུའི་ཆང་དང་བཅོས་པའི་ཆང་གི་
སྦང་མ་དང་ཚིགས་མའམ་ཁུ་བ་གང་རུང་མྱོས་པར་འགྱུར་བ་ཡིན་པ།
མིད་པར་མངོན་པའི་ཚད་དང་ལྡན་པའོ། ། བསམ་པ་ལ་འདུ་
ཤེས་མ་འཁྲུལ་ཞིང་ཀུན་སློང་འཐུང་བར་འདོད་པ། སྦྱོར་བ་འཐུང་
བར་རྩོམ། མཐར་ཐུག་མགུལ་དུ་མིད་ནའོ། ། ཕབས་ཀྱི་ཆང་བུ་
དང་རྩ་བ་ལ་སོགས་པ་རྩིས་མ་མནན་ཅིང་མྱོས་པར་འགྱུར་བ་དང་།
མྱོས་པར་མི་འགྱུར་ཞིང་མྱོས་འགྱུར་གྱི་དྲི་དང་རོ་བྲོ་བའི་ཐུག་པ་ལ་
སོགས་པ་འཐུང་བ་དང༌། མྱོས་པར་འགྱུར་བ་མི་མིད་ཅིང་མཁུར་
བར་བསྲེལ་བ་དང་།ལུས་ལ་སྐུད་པ་རྣམས་ལ་ཉེས་བྱས་སོ། །ནད་པས་
མཁུར་བར་བསྲེལ་བ་དང་ལུས་ལ་སྐུད་པ་ཙམ་ལ་ཉེས་པ་མེད་ལ་སྲོག་
ལ་བབ་ཀྱང་མིད་དུ་མི་རུང་ངོ༌། ། ལྔ་བ་དུས་ཁྱད་པར་ཅན་གྱི་ཆོ་
ག་ལོག་པར་སྒྲུབ་པ་ལ་གསུམ་གྱི་དང་བོ་དུས་མ་ཡིན་པར་གྲོང་དུ་འགྲོ་
བའི་ལྟུང་བྱེད་ལ་བཞི་ལས། གཞིའི་ཡན་ལག་གང་དུ་འགྲོ་བའི་
གནས་ནི་ཁྱིམ་པ་མཚན་ཉིད་དང་ལྡན་པའི་གནས་ཡིན་ཞིང་གནས་ཀྱི་



་
C
，
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 241_
མཚན་ཉིད་དུ་གྲུབ་པ། སྤྱོད་ལམ་བཞི་ཤོང་བ། གྲོང་བའི་ཆོས་
ལྷག་པར་སྤྱོད་པ་ཡིན་པ། གང་ནས་འགྲོ་བའི་གནས་ནི་སྡེ་ལྔའི་
སྡོམ་པ་དག་ཅིང་ལྟ་བ་མཐུན་ལ་བརྡ་འཕྲོད་པའི་སྨྲ་ས་ཡོད་པའོ། །
རྟེན་ནི་འཁོད་པ་ལ་མ་སྨྲས་པ་དང་བར་ཆད་དང་མི་ལྡན་ཞིང་དོན་
ཁྱད་པར་ཅན་སྒྲུབ་པའི་སྐབས་མ་ཡིན་པ། དུས་ནི་རང་གི་གླིང་གི་
ཉི་མ་ཕྱེད་ཡོལ་ནས་སྐྱ་རེངས་མ་ཤར་བའི་དུས་ཡིན་པ། བསམ་པ་ལ་
འདུ་ཤེས་ནི་དུས་མ་ཡིན་པ་ལ་དེར་ངེས་པའམ་ཡིད་གཉིས་གང་རུང་
གིས་ཤེས་པ། ཀུན་སློང་མ་སྨྲས་པར་གྲོང་དུ་འགྲོ་བར་འདོད་པ།
སྦྱོར་བ་འགྲོ་བར་རྩོམ། མཐར་ཐུག་གཏན་པའམ་ཉེ་འཁོར་ལས་
འདས་པའོ། ། དུས་ཡིན་པ་ལ་མ་ཡིན་པར་ངེས་པའམ་ཡིད་་་་་
གཉིས་ཟ་བས་གྲོང་དུ་འགྲོ་བ་དང་། གྲོང་གཅིག་གི་ཁྱིམ་ཤར་མ་ལྟ་
བུར་འགྲོ་བར་སྨྲས་ཏེ་ནུབ་མ་ལྟ་བུར་འགྲོ་བ་ལ་ཉེས་བྱས་སོ། །
གཉིས་པ་གྲོང་རྒྱུ་བའི་ལྟུང་བྱེད་ལ་གཉིས་ཀྱི་དང་བོ་ཕྱི་དྲོ་གྲོང་རྒྱུ་བའི་
ལྟུང་བྱེད་ལ་བཞི་ལས། གཞིའི་ཡན་ལག་གང་དུ་རྒྱུ་བའི་གནས་དང་
དུས་ནི་སྔ་མ་དང་འདྲ་བ་ལས་ཁྱིམ་བཞི་ལ་སོགས་པ་ཡིན་པའོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ཁྱིམ་བཞི་བ་ལ་སོགས་
པར་འགྲོ་བར་འདོད་པ། སྦྱོར་བ་བར་ཆད་དང་གཞན་གྱིས་བོས་
པའི་དབང་མ་ཡིན་པར་འགྲོ་བར་རྩོམ། མཐར་ཐུག་དགེ་སློང་་་
འཁོད་པ་ལ་སྨྲས་ཀྱང་ཁྱིམ་བཞི་བ་ལ་སོགས་པའི་གཏན་པའམ་ཉེ་
འཁོར་འདས་པ་ན་ལྟུང་བྱེད་དུ་འགྱུར་རོ། ། གཉིས་པ་སྔ་དྲོ་གྲོང་
；



242 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རྒྱུ་བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་དུ་རྒྱུ་བའི་
གནས་ནི་སྔ་མ་དང་འདྲ་བ་ལས་ཁྱིམ་བཞི་བ་ཞེས་པའི་གནས་སུ་ཁྱིམ་
གསུམ་ཡན་ཆད་ཡིན་པ་ཞེས་སྦྱར་རོ། ། དུས་ནི་སྔ་དྲོའི་དུས་སུ་
རང་གི་མིང་གིས་དགེ་འདུན་རུང་ཞིང་ཚད་དང་ལྡན་པའི་དུས་རུང་
གི་ཟས་ལ་སྤྱན་དྲངས་པའི་དུས་ཡིན་པ། བསམ་པ་ལ་འདུ་ཤེས་མ་
འཁྲུལ་ཞིང་ཀུན་སློང་ཁྱིམ་གསུམ་ལ་སོགས་པར་རྒྱུ་བར་འདོད་པ།
སྦྱོར་བ་བར་ཆད་དང་མི་ལྡན་བཞིན་དུ་སྦྱིན་བདག་ལ་ཁོ་བོ་མ་འོངས་
པའི་དབང་གིས་ཟས་བྲིམ་པའི་དུས་ཡོལ་བར་མ་བྱེད་ཅེས་མ་བསྒོ་
བར་རྒྱུ་བར་རྩོམ། མཐར་ཐུག་ཁྱིམ་གསུམ་པའི་སྒོའི་གཏན་པའམ་
ཉེ་འཁོར་འདས་པའོ། ། གསུམ་པ་རྒྱལ་པོའི་ཕོ་བྲང་དུ་མཚན་མོ་
འགྲོ་བའི་ལྟུང་བྱེད་ལ་བཞི་ལས། གཞིའི་ཡན་ལག་ལ་གང་དུ་འགྲོ་
བའི་གནས་ནི་རྒྱལ་པོའམ་བཙུན་མོ་གང་རུང་གི་གནས་སྤྱོད་ལམ་བཞི་
ཤོང་བ། གནས་ཀྱི་ངོ་བོར་གྲུབ་པའོ། ། དུས་ནི་ནུབ་ཕྱོགས་ཀྱི་
འོད་དམར་བོ་ཆགས་པ་འདས་ནས་སྐྱ་རེངས་ཐ་མ་མ་ཤར་གྱི་བར་
ཡིན་པའོ། ། རྟེན་ནི་རྒྱལ་པོས་བོས་པ་དང་བར་ཆད་དང་ལྡན་པ་
གདུལ་བྱ་འདུལ་བའི་དགོས་པ་ཁྱད་པར་ཅན་མེད་པའོ། ། བསམ་
པ་ལ་འདུ་ཤེས་ནི་ནམ་མ་ལངས་པ་ལ་དེར་ངེས་པའམ་ཡིད་གཉིས་ཟ་
བའོ། ། ཀུན་སློང་འགྲོ་བར་འདོད་པ། སྦྱོར་བ་ཉིན་མོ་ཕྱིན་ཏེ་
མཚན་མོ་འདུག་པའམ་མཚན་མོ་འཇུག་པར་རྩོམ་པ། མཐར་ཐུག་
བསྐོར་བ་མེད་ན་ཕྱི་རོལ་ཉེ་འཁོར་དང༌། བསྐོར་བ་ཡོད་ཅིང་སྒོ་མ་



-
，
དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 243
བཙུགས་ན་བསྐོར་བའི་ནང་དང༌། སྒོ་བཙུགས་ཏེ་བཅད་ན་གཏན་
པའི་གནས་དང༌། མ་བཅད་ན་གཏན་པ་ཉིས་འགྱུར་དུ་བཙལ་བའི་
མཚམས་རྣམས་གང་རུང་འདས་པ་ན་དངོས་གཞིར་འགྱུར་ཏེ། དེ་
ཡང་མཚན་མོའི་ནང་དུ་ལན་དུ་མར་འགྲོ་བ་ལ་གྲངས་དེ་སྙེད་ཀྱི་ལྟུང་
བར་འགྱུར་ལ། མཚན་མོ་འདས་པ་ལ་མི་ལྟོས་སོ། ། མ་སྨྲས་
པར་འགྲོ་བ་ལ་ནི་དུས་མ་ཡིན་པར་གྲོང་དུ་འགྲོ་བའི་ལྟུང་བྱེད་དུ་ཡང་
འགྱུར་རོ། ། རྒྱལ་པོའམ་བཙུན་མོའི་ཕོ་བྲང་དུ་འཇུག་པའི་ཕྱིར་
སོང་བ་ལས་དེ་དང་འབྲེལ་བའི་གྲོང་དུ་ཞུགས་པ་ཙམ་ལ་ཉེས་བྱས་
སོ། ། ཕོ་བྲང་དུ་འཇུག་དགོས་པའི་ཚེ་གྱ་ཚོམ་དུ་ཞུགས་པ་ལ་་
བསླབ་བྱའི་ཉེས་བྱས་སོ། ། དྲུག་པ་ཡུལ་ཁྱད་པར་ཅན་གྱི་ཆོ་ག་ལ་
ལོག་པར་སྒྲུབ་པ་བསླབ་པའི་གཞིའི་དངོས་པོ་ལ་ཁྱད་དུ་གསོད་པའི་
ལྟུང་བྱེད་ལ་བཞི་ལས། གཞིའི་ཡན་ལག་ལ་ཁྱད་དུ་གསོད་པའི་གཞི་
ནི་བདག་ཉིད་ཀྱི་སོ་སོར་ཐར་བར་གཏོགས་པའི་བསླབ་པ་ཡིན་པ།
གོ་བྱ་ཡུལ་ནི་དགེ་སློང་ཆོས་དྲུག་ལྡན་ནོ། །དུས་ནི་གསོ་སྦྱོང་ལ་སོ་
ཐར་གྱི་མདོ་འདོན་པའི་དུས་ཡིན་པ། རྟེན་ནི་སོ་ཐར་གྱི་མདོ་ལན་
གཉིས་ཐོས་ཤིང་ཡིད་རྨོངས་པ་མ་ཡིན་པ། གསོ་སྦྱོང་གི་ལས་དེ་ལ་
གཏོགས་པའོ། ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་
བཞད་གད་ཡན་ཆད་ཀྱིས་ཁྱད་དུ་གསོད་པའི་ཚིག་སྨྲ་བར་འདོད་པ།
སྦྱོར་བ་ངག་མཚན་ཉིད་ལྔ་ལྡན་གྱིས་ཆོས་འདི་ཡང་མདོའི་ནང་དུ་
གཏོགས་པར་བདག་གིས་གཟོད་ཤེས་སོ། ། ཞེས་སོགས་ཀྱིས་ཁྱད་



.
.
244 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དུ་ གསོད་པའི་ཚིག་ སྨྲ་ བར་ རྩོམ། མཐར་ ཐུག་དོན་གོ་བའོ། །
དགེ་སློང་མའི་སོ་ཐར་འདོན་པའི་ཐུན་མོང་གི་བསླབ་པ་ལ་ཁྱད་དུ་
གསོད་པ་དང་། སོ་ཐར་གྱི་མདོ་འདོན་པ་ལས་གཞན་པའི་དུས་སུ་
ཁྱད་དུ་གསོད་པ་དང་། མདོ་སྡེའི་བསླབ་པ་ཁྱད་དུ་གསོད་་་་་
རྣམས་ལ་ཉེས་བྱས་སོ། ། སོ་ཐར་གྱི་མདོ་འདོན་པ་ན་མ་གུས་པས་
ཉན་པ་མ་བཟློག་པ་ལ་བསླབ་བྱའི་ཉེས་བྱས་སོ། ། བཞི་བ་འཚོ་བ་
རྣམ་དག་ལ་ལོག་པར་སྒྲུབ་པ་ལ་སྣོད་སྤྱད་དང་གོས་ལ་ལོག་པར་སྒྲུབ་
པ་གཉིས་ལས་དང་བོ་ལ་གཉིས་ཀྱི་དང་བོ་ཁབ་རལ་འཆོས་པའི་ལྟུང་
བྱེད་ལ་བཞི་ལས། གཞིའི་ཡན་ལག་ནི་ཁབ་རལ་གྱི་རྒྱུ་བ་སོ་དང་རུས་པ་
སོགས་རུང་བ་ཚད་ལྡན་རང་གི་ཡིན་པ། སྔར་ཚད་ལ་གནོད་པའི་
བཟོའི་རྩོམ་པ་མ་བྱས་པའོ། ། བསམ་པ་ལ་འདུ་ཤེས་མ་འཁྲུལ་
ཞིང་ཀུན་སློང་རང་དོན་དུ་བྱེད་པར་འདོད་པ། སྦྱོར་བ་རང་ངམ་
བསྐོས་ པས་ བྱེད་ པར་ རྩོམ། མཐར་ ཐུག་ བཟོ་ རྫོགས་ པའོ། །
གཉིས་པ་ཁྲི་རྐང་འཆོས་པའི་ལྟུང་བྱེད་ལ་བཞི་ལས། གཞིའི་ཡན་
ལག་ནི་དགེ་འདུན་དབང་བའི་ཁྲིའམ་ཁྲིའུ་བུ་གར་གཞུག་པའི་ཕྱོགས་
མ་གཏོགས་ཁྲུ་གང་གི་ཚད་ལས་ལྷག་པ། རྒྱུར་འཁོར་གསུམ་གྱི་ཚད་
དང་ལྡན་པ། སྔར་ཚད་ལ་གནོད་པའི་བཟོའི་རྩོམ་པ་མ་བྱས་་་་་
པའོ། །བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ཁྲི་རྐང་ཚད་
ལས་ལྷག་པ་བྱེད་པར་འདོད་པའོ། ། སྦྱོར་བ་དང་མཐར་ཐུག་སྔ་
མ་བཞིན་ནོ། ། རྐང་བ་དམར་བའི་ཁྲི་ལ་ཉལ་བ་དང་། ལྷམ་
་་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 245་
ཡོད་པས་མལ་དང་འབྲེལ་བའི་ཉེ་འཁོར་དུ་རྐང་བ་འཁྲུ་བ་དང་། ལྷམ་
མེད་པས་ཀྱང་མགོ་ལོགས་དང་རྐང་ལོགས་སོགས་ལས་གཞན་དུ་འཁྲུ་
བ་དང༌། ཁྲིའམ་ཁྲིའུ་ཚད་ལས་མཐོ་བ་དང་། གསེར་དངུལ་ལ་
སོགས་པའི་ཁྲི་ལ་འདུག་པ་དང་ཉལ་བ་དང་ཁྲི་བརྩེགས་མའི་སྟེང་དུ་
འདུག་པ་རྣམས་ལ་བསླབ་བྱའི་ཉེས་བྱས་སོ། ། གཉིས་པ་ལ་ལྔ་
ལས་དང་བོ་ཤིང་བལ་གྱིས་གོས་པར་བྱེད་པའི་ལྟུང་བྱེད་ལ་བཞི་ལས།
གཞིའི་ཡན་ལག་ལ་གོས་པར་བྱ་བའི་ཡུལ་ནི་དགེ་འདུན་གྱི་གནས་
མལ་རུང་བ་ཚད་ལྡན་ཡིན་པའོ། ། གང་གིས་གོས་པར་བྱ་བ་ནི་
ལུས་སམ་གནས་མལ་ཉམས་པར་བྱེད་པའི་རྫས་སྤར་གང་གིས་ཚད་དུ་
ལོངས་པ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ནི་ཞེ་
སྡང་བའི་བསམ་པས་གོས་པར་འདོད་པ། སྦྱོར་བ་རང་ངམ་བསྐོས་
པས་གོས་པར་བྱེད་པར་རྩོམ། མཐར་ཐུག་ཤིང་བལ་ལ་སོགས་པས་
གནས་མལ་ལ་རེག་ནའོ། ། · གཉིས་པ་གདིང་བའི་ལྟུང་བྱེད་ལ་
བཞི་ལས། གཞིའི་ཡན་ལག་གདིང་བའི་རྒྱུ་རུང་ཞིང་སྲིད་དུ་ཁྲུ་
གསུམ་མམ་ཕྱེད་དང་ལྔ་ཞེང་དུ་ཁྲུ་དོ་སོར་དྲུག་ལས་ལྷག་པ། རང་
གི་ཡིན་པ། སྔར་ཚད་ལ་གནོད་པའི་བཟོའི་རྩོམ་པ་མ་བྱས་པའོ། །
བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་ལྷག་པ་བྱེད་པ་་་་་
འདོད་པ། སྦྱོར་བ་རང་ངམ་བསྐོས་པས་བྱེད་པར་རྩོམ། མཐར་
ཐུག་ཟིན་པའོ། ། གཡན་པ་དགབ་པ་དང་རས་ཆེན་གྱི་ལྟུང་བྱེད་
ཀྱང་དེ་དང་འདྲ་བ་ལས་གཡན་པ་དགབ་པའི་ཚད་ནི་སྲིད་དུ་ཁྲུ་དྲུག་
།



246 ་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
-
ཞེང་དུ་ཁྲུ་གསུམ། རས་ཆེན་ནི་སྲིད་དུ་ཁྲུ་དགུ་ཞེང་དུ་ཁྲུ་གསུམ་
དང་ སོར་བཅོ་བརྒྱད་ཀྱི་ཚད་ལས་ལྷག་པ་བྱེད་ན་ཞེས་སྦྱར་རོ། །
གདིང་བ་དང་གཡན་པ་དགབ་པ་དང་རས་ཆེན་ཚད་ལས་ཆུང་བ་
རྣམས་ལ་བྱིན་གྱིས་རློབ་ན་ཉེས་བྱས་སོ། ། གང་ལས་ལྟུང་བ་བྱུང་
བའི་ཁབ་རལ་དང་ཁྲི་རྐང་མ་བཅག་པ་དང་། ཤིང་བལ་ལ་སོགས་
པས་གོས་པ་མ་བསྡུས་པ་དང་། གདིང་བ་དང་གཡན་པ་དགབ་པ་
དང་། རས་ཆེན་ཚད་ལས་ལྷག་པ་རྣམས་བཅད་པ་མ་དྲིས་པར་ ་
བཤགས་པ་ལེན་པ་ལ་བསླབ་བྱའི་ཉེས་བྱས་སུ་འགྱུར་ལ། དེ་དག་
མ་བྱས་པར་བཤགས་ཀྱང་མི་འདག་གོ། ལྔ་བ་བདེ་བར་གཤེགས་
པའི་ཆོས་གོས་ཀྱི་བཟོ་བྱེད་པའི་ལྟུང་བྱེད་ལ་བཞི་ལས། གཞིའི་ཡན་
ལག་དངོས་པོ་ནི་ཆོས་གོས་གསུམ་གང་ཡང་རུང་བ་རུང་ཞིང་བདེ་
བར་གཤེགས་པའི་ཆོས་གོས་ཀྱི་ཚད་དམ་དེ་ལས་ལྷག་པ། རང་གི་
ཡིན་པ། སྔར་ཚད་ལ་གནོད་པའི་བཟོའི་རྩོམ་པ་མ་བྱས་པའོ། །
རྟེན་ནི་བདེ་བར་གཤེགས་པའི་ལུས་ཙམ་མེད་པའོ། ། ཡན་ལག་
ལྷག་མ་རྣམས་སྔར་བཞིན་ནོ། །
བཞི་བ་སོ་སོར་བཤགས་པའི་སྡེ་ཚད་ལ་རབ་བྱུང་དང་ཁྱིམ་
པའི་གཞི་ལས་གྱུར་པ་གཉིས་ལས་དང་བོ་ལ་གཉིས་ཀྱི་དང་བོ་དགེ་
སློང་མ་ལས་ཟས་ལེན་པའི་སོར་བཤགས་ལ་བཞི་ལས། གཞིའི་ཡན་
ལག་ནི་དགེ་སློང་མ་ཆོས་བདུན་ལྡན་གྲོང་ངམ་གྲོང་གི་ཉེ་འཁོར་རམ་
ལམ་པོ་ཆེ་གསུམ་གང་རུང་ན་འདུག་པའོ། ། དུས་ནི་མུ་གེའི་དུས་
-་་་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 247
མ་ཡིན་པའོ། ། དངོས་པོ་ནི་དུས་སུ་རུང་བའི་ཟས་རུང་ཞིང་ཟས་
གཅིག་གི་ཚད་དུ་ལོངས་པ། དགེ་སློང་མ་རང་ཉིད་ཟ་བའི་ཆེད་དུ་
་བསྒྲུབས་པ་ཡིན་པ། དགེ་སློང་མ་རང་ཉིད་དང་འབྲེལ་བར་གནས་
པ། རྟེན་ནི་རང་ཉིད་གྲོང་ངམ་གྲོང་གི་ཉེ་འཁོར་རམ་ལམ་པོ་ཆེ་ན་
འདུག་པའོ། ། བསམ་པ་ལ་འདུ་ཤེས་ནི་དགེ་སློང་མ་ཉེ་དུ་མ་ཡིན་
པ་ལ་དེར་ངེས་པའམ་ཡིད་གཉིས་གང་རུང་གིས་ཤེས་པ། ཀུན་སློང་
རང་དོན་དུ་བླངས་ནས་ཟ་བར་འདོད་པ། སྦྱོར་བ་ཟ་བར་རྩོམ།
མཐར་ཐུག་མགུལ་དུ་མིད་པའོ། ། དགེ་སློང་མ་གྲོང་ངམ་གྲོང་གི་
ཉེ་འཁོར་རམ་ལམ་པོ་ཆེ། གྲོང་གི་ནམ་མཁའ། དབྱར་ཁང་།
དེའི་ཉེ་འཁོར། གཙུག་ལག་ཁང་། “དེའི་ཉེ་འཁོར་ཏེ་བརྒྱུད་ན་
འདུག་པ་ལ་དགེ་སློང་གིས་ནམ་མཁའ་ནས་བླངས་པ་དང༌། དགེ་
སློང་གྲོང་དང་དེའི་ཉེ་འཁོར་དང་ལམ་པོ་ཆེ་གསུམ་ན་འདུག་པས་
དགེ་སློང་མ་གྲོང་དང་དེའི་ཉེ་འཁོར་མ་གཏོགས་པའི་གནས་དྲུག་ན་ ་
འདུག་པ་ལས་བླངས་པ་སྟེ་ཉི་ཤུ་རྩ་དྲུག་ལ་ཉེས་བྱས་སུ་འགྱུར་རོ། །
སོར་བཤགས་གཉིས་པ་ལ་བཞི་ལས། གཞིའི་ཡན་ལག་ལ་སྦྱིན་་་་
་བདག་ཁྱིམ་པ་ཆོས་ལྔ་ལྡན་བསྐོ་བཤམ་བྱེད་པ་བོའི་ཉེ་དུ་མ་ཡིན་་
པའོ། ། གྲོགས་ནི་དགེ་སློང་ཆོས་དྲུག་ལྡན་གཉིས་ཡན་ཆད་ཡིན་
པའོ། ། ཟས་ནི་རུང་ཞིང་ཟས་གཅིག་གི་ཚད་དུ་ལོངས་པའི་དུས་
རུང་གི་ཟས་ཡིན་ཞིང་། དགེ་སློང་མ་ཆོས་བདུན་ལྡན་བསྒོ་རུང་ན་
འདུག་པས་བསྐོ་བཤམ་ཕྱིན་ཅི་ལོག་དུ་བྱས་པའོ། ། རྟེན་ནི་དགེ་



་ 248 ་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སློང་མ་དེའི་ཚིག་གིས་མ་ཡིན་པར་མགྲོན་དུ་བོས་ཤིང་བསྐོ་བཤམ་
བྱེད་པ་རང་ངམ་རང་དང་འདྲ་བས་མ་བཟློག་པའོ། ། བསམ་པ་
ལ་འདུ་ཤེས་ནི་བསྐོ་བཤམ་བྱེད་པ་ལ་མ་བསྒོ་བ་ལ་དེར་ངེས་པའམ་
ཡིད་གཉིས་གང་རུང་གིས་ཤེས་པ། ཀུན་སློང་མ་བཟློག་པར་ཟ་བར་
འདོད་པ། སྦྱོར་བ་ཟ་བར་རྩོམ། མཐར་ཐུག་ མགུལ་དུ་མིད་་་
ནའོ། ། བསྐོ་བཤམ་བྱེད་པ་བཟློག་པ་ལ་མ་བཟློག་པར་ངེས་་་་་
པའམ་ཡིད་གཉིས་གང་རུང་གིས་ཟ་བ་དང༌། བསྒོར་མི་རུང་བའི་
གནས་ན་འདུག་པ་ལ་མ་བསྒོ་བར་ཟ་ན་ཉེས་བྱས་སོ། ། དགེ་སློང་
མས་བསྐོ་བཤམ་བྱེད་པར་དོགས་པ་ན་མ་བྱས་སམ་ཞེས་མ་དྲིས་པར་
ཟ་བ་ལ་བསླབ་བྱའི་ཉེས་བྱས་སོ། ། གཉིས་པ་ལ་གཉིས་ཀྱི་དང་བོ་
བསླབ་ པ་ དྲལ་ ཏེ་ ཁྱིམ་ དུ་ འཇུག་ པའི་ སོར་ བཤགས་ ལ་ བཞི་ ལས།
གཞིའི་ཡན་ལག་ཁྱིམ་པ་ཆོས་ལྔ་ལྡན་བསླབ་པའི་སྡོམ་པ་བྱིན་ཞིང་
བག་ཡངས་སུ་མ་བྱས་པའོ། ། ཟས་ནི་རུང་ཞིང་ཟས་གཅིག་གི་
ཚད་དང་ལྡན་པའི་དུས་རུང་ཡིན་པ། སྦྱིན་བདག་དེ་ཉིད་ཀྱི་ཡིན་
པ། མོད་པ་མ་ཡིན་པའོ། ། རྟེན་ནི་བདག་ཉིད་ཁྲིམས་ཀྱི་ཁོངས་
སུ་གཏོགས་པ། སྡོམ་པ་བྱིན་པའི་སྔ་རོལ་ཏུ་མགྲོན་དུ་བོས་པ་མིན་
པ། བསམ་པ་ལ་འདུ་ཤེས་མ་འཁྲུལ་ཞིང་ཀུན་སློང་བསླབ་པ་དྲལ་
ཏེ་ཟ་བར་འདོད། སྦྱོར་བ་དང་ མཐར་ ཐུག་སྔ་མ་བཞིན་ནོ། །
བསླབ་པའི་སྡོམ་པ་སྦྱིན་པར་འོས་པ་ལ་མི་སྦྱིན་པ་དང་། བག་་་
ཡངས་སུ་བྱེད་དགོས་པ་མི་བྱེད་པ་དང༌། སྡོམ་པ་བྱིན་པ་དེའི་ཁྱིམ་



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 249
དུ་ཆོས་སྟོན་པ་སོགས་ཀྱི་ཆེད་དུ་མི་འགྲོ་བ་དང་། ལྷུང་བཟེད་སྟོང་
བར་འགྲོ་བ་དང་། དེའི་བྱིས་པ་སོགས་ཟས་སློང་བ་ལ་བསོད་་་་
སྙོམས་རིལ་གྱིས་སྦྱིན་པ་དང་། སྣུམ་འཁུར་ཙམ་མི་སྦྱིན་པ་ལ་་་
བསླབ་བྱའི་ཉེས་བྱས་སོ། ། གཉིས་པ་ནགས་མ་བརྟག་པའི་སོར་
བཤགས་ལ་བཞི་ལས། གཞིའི་ཡན་ལག་ལ་སྦྱིན་བདག་ནི་ཁྱིམ་པ་
ཆོས་ ལྔ་ ལྡན་དགེ་འདུན་ ལ་ ཟས་ ལ་ སོགས་ པ་ བསྔོ་ བ་ བོ་ ཡིན་ པ།
ཟས་ནི་རུང་ཞིང་ཟས་གཅིག་གི་ཚད་དུ་ལོངས་པའི་དུས་རུང་སྦྱིན་
བདག་གིས་བསྔོས་པ་ཡིན་པ། གནས་འཇིགས་པ་དང་བཅས་ཤིང་
གཙུག་ལག་ཁང་ནས་རྒྱང་གྲགས་ཀྱི་ཕྱི་རོལ་ཡིན་པ། རྟེན་ནི་ནགས་
མྱུལ་བར་བསྐོས་ཤིང་མ་མྱུལ་བའོ། ། བསམ་པ་ལ་འདུ་ཤེས་ནི་
ནགས་མ་མྱུལ་བ་ལ་དེར་ངེས་པའམ་ཡིད་གཉིས་གང་རུང་གིས་ཤེས་
པ། ཀུན་སློང་ནགས་མ་མྱུལ་བར་ཟ་བར་འདོད་པ། སྦྱོར་བ་དང་
མཐར་ཐུག་སྔ་མ་དང་འདྲའོ། ། འཇིགས་པ་དང་བཅས་པའི་ཚེ་
ནགས་མྱུལ་བའི་དགེ་སློང་དང་དེ་ལ་གྲོགས་དགོས་ན་གྲོགས་དང་
བཅས་ པ་ མ་ བསྐོས་ པ་ དང། དེ་ལ་ ཁྱིའུ་ སུས་ མི་ སྟེར་བ་ དང་།
བསྐོས་པ་དེས་ཀྱང་དཔག་ཚད་ཕྱེད་ལ་སོགས་པ་མ་བརྟགས་པ་དང་།
འཇིགས་པ་ཆེ་ཆུང་ལ་སོགས་པའི་བརྡ་མི་བྱེད་པ་རྣམས་ལ་བསླབ་
བྱའི་ཉེས་བྱས་སོ། ། ལྔ་བ་ཉེས་བྱས་ཀྱི་སྡེ་ཚན་ལ་དགུ་ལས་དང་བོ་
གོས་བགོ་བའི་སྡེ་ཚན་ལ་ཤམ་ཐབས་ཀྱི་མ་མཐའ་མཉམ་པར་མ་་་
བགོས་ པ་དང་། པུས་ མོའི་གོང་དུ་ ཐལ་ བའི་ བརྩེངས་ པ་ དང་།
，་



250 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལོང་བུ་ལ་རེག་པའི་ཧ་ཅང་འཇོལ་བ་དང་། ཁ་ཚར་ཕུན་ཚར་གྱི་
མཐའ་ནར་བ་དང་། ལྟེ་བའི་གོང་ཙམ་དུ་ཤམ་ཐབས་ཀྱི་མགོ་་་
ལྟེབས་པ་དང་། ལྟེ་བའི་འོག་ཏུ་སྦྲུལ་མགོའི་གདེངས་ཀ་ལྟར་ལྟེབས་
པ་དང་། སྐ་རགས་ཀྱི་བར་བར་དུ་འབྲུའི་ཕུར་མ་ལྟར་འདུག་པ་
དང༌། སྟོད་གཡོགས་ལ་ཡང་ཟླུམ་པོར་མ་བགོས་པ་དང་། ཧ་ཅང་
བརྩེངས་པ་དང་། ཧ་ཅང་འཇོལ་བ་སྟེ་བཅུའོ། །
གཉིས་པ་ཁྱིམ་དུ་འཇུག་པའི་སྡེ་ཚན་ལ་རྐང་ལག་རྐྱང་བ་ལ་
སོགས་པ་མ་བསྡམས་པ་དང་། གོས་མཉམ་པར་མ་བགོས་པ་དང་།
ཅ་ཅོའི་སྒྲ་མི་བསྐྱུང་བ་དང་། མིག་གཡེང་བ་དང་། གཉའ་ཤིང་
གང་ལས་ ལྷག་པར་ལྟ་བ་སྟེ་ལྔ་དང༌། མགོ་རས་ལ་སོགས་པས་་་་
གཡོགས་པ་དང་། འདོམས་སྣང་བར་བརྗེ་བ་དང་། གོས་ཕྲག་པ་
གཉིས་ཀར་གཟར་བ་དང་། ལག་པ་མདུན་ནས་བཏང་སྟེ་གཉའ་
གོང་དུ་བསྣོལ་བ་དང༌། ལྟག་ཁུང་དུ་ལག་པ་གཉིས་ཕྱོགས་ཕྱོགས་
ནས་བསྣོལ་བ་སྟེ་ལྔ་དང་། མཆོད་པ་དང༌། སྐྱིད་པ་བརྐྱང་་་་་
བསྐུམས་བྱེད་ཅིང་འགྲོ་བ་དང་། ཙོག་པུས་འགྲོ་བ་དང་། རྟིང་བ་
བཏེག་སྟེ་བྲང་པས་འགྲོ་བ་དང་། ལག་པ་གཉིས་སྐེད་པ་ལ་བརྟེན་
ཏེ་གྲུ་མོ་ཕྱིར་སྨྱུང་བོར་བྱས་ཏེ་འགྲོ་བ་ལྔ་དང་། ལུས་སྒྱུར་ཞིང་འགྲོ་
བ་དང་། ལག་ པ་ ཀྱོག་ ཅིང་འགྲོ་བ་དང་། མགོ་སྒྱུར་བ་དང༌།
གཞན་དང་ཕྲག་པ་གཉིས་སྤྲད་པ་དང་། གཞན་དང་ལག་པ་སྦྲེལ་
ཏེ་འགྲོ་བ་ལྔ་སྟེ་ཉི་ཤུའོ། ། གསུམ་པ་ཁྱིམ་དུ་འདུག་པའི་སྡེ་ཚན་ལ།



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 251
ཁྱིམ་ དུ་ མ་ བསྒོ་ བ་ དང་ མ་ བརྟགས་ པར་ སྟན་ ལ་ འདུག་ པ་ དང་།
ལུས་ཀྱི་ལྗིད་ཕབ་སྟེ་འདུག་པ་དང༌། པུས་མོ་མན་ཆད་ཀྱི་རྐང་བ་
བསྣོལ་བ་དང་། བརླ་བསྣོལ་བ་དང་། ལོང་བུའི་སྟེང་དུ་ལོང་བུ་
བཞག་པ་དང་། རྐང་བ་ཁྲིའི་འོག་ཏུ་དགུག་པ་དང་། རྐང་བ་
གདངས་པ་དང་འདོམས་སྣང་བ་སྟེ་དགུའོ། ལག་པ་འགྲམ་པ་ལ་
བརྟེན་པ་དང་སྟན་རྒྱུབ་ ཏུ་བཀུར་བ་གཉིས་ནི་བསླབ་བྱའི་ཉེས་་་་
པའོ། ། བཞི་བ་ཟས་བླང་བའི་སྡེ་ཚན་ལ་ཟས་ལེགས་པར་མ་་་
བླངས་པ་དང༌། མུ་དང་ཁ་ད་ཆད་དུ་བླངས་པ་དང་། ཚོད་མ་
དང་ཟན་མཉམ་པོར་བླངས་པ་དང་། མཐར་ཆགས་སུ་མ་བླངས་པ་
དང་། ལྷུང་བཟེད་ལ་ ཡིད་ ཀྱིས་ མ་ བལྟས་ པར་ བླངས་ པ་ དང༌།
བཅས་པ་དང་བཟའ་བ་མ་འོངས་པར་ལྷུང་བཟེད་བཟེད་པ་དང་།
ཡང་འདོད་པའི་ཕྱིར་འབྲས་ཆན་དང་ཚོད་མ་གཅིག་གིས་གཅིག་་་
འགེབས་པ་དང་། ཟས་ཀྱི་སྟེང་དུ་ལྷུང་བཟེད་བཟེད་པ་རྣམས་སོ། །
ལྔ་བ་ཟས་བཟའ་བའི་སྡེ་ཚན་ནི་ཟས་ལེགས་པར་མ་ཟོས་པ་དང༌།
ཁམ་ཧ་ཅང་ཆུང་བ་དང༌། ཆེ་བ་དང་། ཁམ་རན་པར་མ་བྱས་པ་
དང་། ཟས་ཁའི་སྒོར་མ་སླེབ་པར་ཁ་གདངས་པ་དང༌། ཁ་ཁམ་
གྱིས་བཀང་སྟེ་སྨྲ་བ་དང་། ཙུག་ཙུག་དང། ཅག་ཅག་དང་། ཧུ་
ཧུ་དང་། ཕུ་ཕུ་ཞེས་པའི་སྒྲ་དང་བཅས་པ་དང་། ལྕེ་ཕྱིར་ཕྱུང་སྟེ་
ཟས་ཟ་བ་ལྔ་དང་། འབྲུ་རེ་རེ་ནས་བཏུས་ཏེ་ཟ་བ་དང༌། ཟས་ལ་
དཔྱས་འདོགས་པ་དང་། མཁུར་བ་སྤོ་ཞིང་ཟ་བ་དང་། རྒན་



252 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཏོག་པ་དང༌། ཁམ་འཕྲོར་བཅད་དེ་ཟ་བ་ལྔ་དང༌། ལག་པ་
བལྡག་པ་དང་། ལྷུང་བཟེད་སོར་མོས་འབྱོག་པ་དང་། ལག་པ་
ཟས་ཀྱིས་གོས་པ་སྨུག་པ་དང་། ཟས་དང་བཅས་པའི་ལྷུང་བཟེད་
བསྐྱམ་པ་དང་། ཟས་ལ་མཆོད་རྟེན་འདྲ་བར་བྱས་ཏེ་གཞོམ་པ་
དང་ལྔ་སྟེ་ཉི་ཤུ་རྩ་གཅིག་གོ།
དྲུག་པ་ལྷུང་བཟེད་དུ་སྤྱད་པའི་སྡེ་ཚན་ནི། གཞན་གྱི་ལྷུང་
བཟེད་ལ་དཔྱས་གདགས་པའི་ཕྱིར་ལྟ་བ་དང་། ལག་པ་ཟས་དང་
འབགས་པས་ཆུ་སྣོད་ལ་བཟུང་བ་དང༌། དགེ་སློང་ལ་ཟས་དང་
འབགས་པའི་ཆུས་གཏོར་བ་དང་། ཁྱིམ་པའི་ཁྱིམ་དུ་དེ་ལ་མ་དྲིས་
པར་ཟས་དང་འབགས་པའི་ཆུ་དབོ་བ་སྟེ་བཞི་དང་། ལྷུང་བཟེད་
དུ་ཟས་ཀྱི་ལྷག་མ་བླུགས་ཏེ་དོར་བ་དང་། འོག་གཞི་མེད་པ་དང་།
གད་ཁ་དང་། , གཡང་ས་དང་དཀན་གཟར་བོ་རྣམས་སུ་ལྷུང་བཟེད་ .
བཞག་པ་དང་། འགྲེང་བ་དང་། གད་ཁ་དང་། གཡང་ས་
དང་། དཀན་ གཟར་ བོ་ རྣམས་ སུ་ ལྷུང་ བཟེད་ བཀྲུ་ བ་ དང་།
འབབ་ཆུ་དྲག་པོའི་རྒྱུན་ལས་བཟློག་སྟེ་ཆུ་བཅུ་བ་དང་བཅུ་སྟེ་དེ་ལྟར་
བཅུ་བཞིའོ། ། ལྷུང་བཟེད་ཀྱི་ཆུ་སློང་བ་ན་ལན་གསུམ་བཀྲུས་ཏེ་
གཙུག་ལག་གི་ཚིགས་བཅད་བཟླས་པའི་ཆུ་མ་བྱིན་པ་དང་ལམ་གྱི་
བཞི་མདོར་ལྷུང་བཟེད་འཁྲུ་བ་གཉིས་ནི་བསླབ་བྱའི་ཉེས་བྱས་སོ། །
བདུན་ པ་ ཆོས་ སྟོན་ པའི་ སྡེ་ ཚན་ ནི་ མིན་ པའི་ དབང་ དུ་ བྱས་ ཏེ།
ཉན་པ་བོ་འདུག་པ་ལ་འགྲེང་བ་དང༌། ཉལ་བ་ལ་འདུག་པ་དང༌།



དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ་བཞུགས་སོ། ། 253
སྟན་མཐོན་པོ་དང་བཟང་བོ་ལ་འདུག་པ་ལ་དམའ་བ་དང་ངན་པ་ལ་
འདུག་པ་དང༌། མདུན་དུ་འགྲོ་བ་ལ་ཕྱི་ནས་འགྲོ་བ་དང༌། ལམ་
ནས་འགྲོ་བ་ལ་ལམ་གྱི་འགྲམ་ནས་འགྲོ་བ་རྣམས་ཀྱིས་ཆོས་བཤད་པ་
སྟེ་ལྔ་དང་། མགོ་གཡོགས་པ་དང་། བརྗེས་པ་དང་། གཟར་བ་
དང༌། གཉའ་གོང་དུ་བསྣོལ་བ་དང་། ལྟག་པར་བསྣོལ་བ་ལ་ཆོས་
བཤད་པ་ལྔ་དང་། མགོ་དོ་ཀེར་ཅན་དང་། ཞྭ་གྱོན་པ་དང་།
ཅོད་པན་ཅན་དང༌། ཕྲེང་བ་ཅན་དང་། རས་ལ་སོགས་པས་
དཀྲིས་པ་ལ་བཤད་པ་ལྔ་དང༌། གླང་པོ་ཆེ་དང་རྟ་ལ་སོགས་པ་ཞོན་
པ་དང༌། ཁྱོགས་དང་བཞོན་པའི་སྟེང་ན་འདུག་པ་དང་། ལྷམ་
གྱོན་པ་ལ་བཤད་པ་ལྔ་དང་། ལག་ན་གདུགས་དང་། འཁར་བ་དང༌།
མཚོན་དང་། རལ་གྲི་དང༌། དགྲོ་ཆ་ཐོགས་པ་དང་། གོ་ཆ་
གྱོན་པ་ལ་བཤད་པ་དྲུག་དང་ཉེར་དྲུག་གོ། །
བརྒྱད་པ་བསྒྲུབ་པའི་སྡེ་ཚན་ནི། , མིན་པས་འགྲེང་བ་དང་།
ཆུའི་ནང་དང་། རྩྭ་སྔོན་པོ་ཡོད་པའི་ས་ཕྱོགས་རྣམས་སུ་བཤང་
གཅི་བྱེད་པ་དང་། བཤང་གཅི་དང། མཆིལ་མ་དང་། སྣབས་
དང། སྐྱུགས་པ་དང་། བླུགས་པ་རྣམས་ཆུ་དང་རྩྭ་སྔོན་པོ་ཡོད་
པའི་ཕྱོགས་སུ་འདོར་བ་སྟེ་བཞིའོ། ། ་ དགུ་བ་རྒྱུ་བ་དགག་པའི་སྡེ་
ཚན་ནི། གནོད་པ་བྱུང་བ་མ་གཏོགས་པར་ཤིང་ལ་མི་གང་ཙམ་
ལས་མཐོ་བར་འཛེག་པའོ། ། བསྟན་པ་དང་སེམས་ཅན་ལ་ཕན་
རྒྱ་ཆེན་པོ་ཐོགས་ཤིང་བདག་གཞན་སེམས་ཅན་ཐམས་ཅད་བཤེས་
'''



，
254 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཉེན་ དམ་ པས་ མཉེས་ བཞིན་ དུ་ རྗེས་ སུ་ འཛིན་ པར་ གྱུར་ ཅིག།
སྟོད་ལུང་ཕུ་ཨར་བྱང་ཆུབ་ཡེ་ཤེས་ཀྱི་གཙུག་ལག་ཁང་གནམ་རྩེད་
ལྡེང་དུ་ལོ་ཆེན་སྐྱབས་མཆོག་དཔལ་བཟང་རྗེ་བཙུན་རེད་མདའ་བ་
ཆེན་པོ་རྗེ་བཙུན་ཙོང་ཁ་བ་ཆེན་པོ་སྟེ་ཆོས་རྗེ་རྣམ་གསུམ་ཞལ་འཛོམ་
སྟེ་བསྟན་པ་རིན་པོ་ཆེའི་བྱི་དོར་སྔོན་སངས་རྒྱས་མཐོང་བའི་ལྷ་དང་
དམ་པའི་ཆོས་སྐྱོང་བའི་སྲུང་མ་རྣམས་མཆོག་ཏུ་དགའ་བ་སྐྱེད་པ་
མཛད་པའི་ཚེ་རྗེ་བཙུན་ཙོང་ཁ་བ་ཆེན་པོས་ཆོས་གྲྭར་གསུངས་པ།
རྒྱལ་ཚབ་ཐམས་ཅད་མཁྱེན་པ་དར་མ་རིན་ཆེན་ཞེས་བྱ་བ་མཁས་
པའི་སྙན་གྲགས་ཀྱིས་ཚངས་པའི་འཇིག་རྟེན་གྱི་བར་དུ་ཁྱབ་ཅིང་ཚུལ་
ཁྲིམས་ཀྱི་དྲི་ངད་དཔག་ཚད་ཀྱི་བར་དུ་ལྡང་བ། འདི་ནས་འཇིག་
རྟེན་གྱི་ཁམས་བདེ་བ་ཅན་དུ་གཤེགས་པ་དེ་ཉིད་ཀྱིས་ཟིན་བྲིས་སུ་
མཛད་པའོ། །ཚུལ་ཁྲིམས་རྣམ་དག་གི་གཟུངས། དེ་བཞིན་་་་་་་
གཤེགས་པ་ཐམས་ཅད་ལ་ཕྱག་འཚལ་ལོ། ། བྱང་ཆུབ་སེམས་་་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། ། ཨོཾ་ཨ་མོ་གྷ་ཤཱི་ལ་སཾ་བྷ་
ར། བྷ་ར་བྷ་ར། མཧཱ་ཤུདྡྷ་སཏྭཱ། པདྨ་བི་བྷུ་ཥི་ཏ་བྷུ་ཛ། དྷ་
ར་དྷར། སམནྟ་ཨ་ཝ་ལོ་ཀི་ཏེ་ཧཱུྃ་ཕཊ་སྭཱ་ཧཱ། ། སརྦ་མངྒ་ལཾ། །
སྭ་སྟི། རྒྱལ་བསྟན་པད་ཚལ་ཕན་བདེའི་དྲི་བསུང་ཅན། །བཤད་
སྒྲུབ་འདབ་རྒྱས་རྣམ་གྲོལ་སྦྲང་རྩིའི་བཅུད། འགྲོ་ཀུན་སྤྱོད་ཕྱིར་སྐུ་
འབུམ་བྱམས་པ་གླིང། །ཆོས་སྡེ་ཆེ་ནས་ཆོས་སྦྱིན་ཆར་འདི་སྤེལ། །
G



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། །
255
--
，
༄༅། །སྡོམ་པ་གསུམ་གྱི་རྣམ་པར་བཞག་པ་མདོར་བསྡུས་
ཏེ་གཏན་ལ་དབབ་པའི་རབ་ཏུ་བྱེད་པ་ཐུབ་བསྟན་
རིན་པོ་ཆེའི་བྱི་དོར་ཞེས་བྱ་བ་བཞུགས་སོ། །
མཁས་གྲུབ་རྗེས་མཛད། །
སྡོམ་པ་གསུམ་གྱི་རྣམ་པར་བཞག་པ་མདོར་བསྡུས་ཏེ་གཏན་ལ་
དབབ་པའི་རབ་ཏུ་བྱེད་པ་ཐུབ་བསྟན་རིན་པོ་ཆེའི་བྱི་དོར་ཞེས་བྱ་བ།
རྗེ་བཙུན་འཇམ་པའི་དབྱངས་དང་དབྱེར་མ་མཆིས་པའི་དཔལ་ལྡན་
བླ་མ་དམ་པའི་ཞབས་ལ་གུས་པ་ཆེན་པོས་ཕྱག་འཚལ་ལོ། མཐོ་
རིས་མགོན་པོའི་ཡན་ལག་མཆོག་གིས་གང་གི་ཞབས་མཐིལ་ལེགས་
མཆོད་པ། ། སྐྱོན་བྲལ་ཆོས་ཀུན་གཟིགས་པ་རྣམ་དག་འགྲོ་ལ་བུ་་་
གཅིག་ལྟ་བུར་བརྩེ། ། ལྷུན་གྱིས་གྲུབ་དང་རྒྱུན་མི་འཆད་པའི་མཛད་
པ་མཐའ་ཡས་རྣམ་རོལ་པ། །འདྲེན་པ་མཉམ་མེད་ཟས་གཙང་སྲས་
ལ་སྙིང་ནས་གུས་པས་བདག་ཕྱག་འཚལ། ཆོས་མིན་ཆོས་སུ་སྟོན་
བྱེད་ཅིང་། དམ་ཆོས་བཙོང་བའི་འཚོ་རྣམས་ཀྱིས། ཐུབ་བསྟན་
མིང་གི་ལྷག་མར་བྱས། ཚུལ་འདི་བདག་གིས་ཇི་ལྟར་བཟོད། །
ཟབ་ཡངས་རྒྱལ་བའི་གསུང་རབ་ལ། ། ངལ་བ་མང་བསྟེན་མཁས་
རྣམས་ཀྱང༌། །གང་ལ་རྣམ་པར་འཁྱམས་མཐོང་ནས། །སྙིང་བོ་མདོ་
ཙམ་དབྱེ་བར་བྱ། ། དེ་ཡང་འགྲོ་བ་མ་རིག་པའི་རབ་རིབ་ཀྱིས་བློ་



256 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གྲོས་ཀྱི་མིག་ལྡོངས་པས། ཡིད་ལ་བདེ་བ་འབའ་ཞིག་འདོད་དེ་བདེ་
བ་ཚོལ་བ་ལ་སྐོམ་པ་བཏུང་བས་ཕོངས་པ་ལྟར་གྱུར་ཀྱང། བླང་
དོར་ལ་ཕྱིན་ཅི་ལོག་ཏུ་ཞུགས་པས་སྡུག་བསྔལ་འབའ་ཞིག་སྒྲུབ་པའི་
ཐབས་ལ་ཁོར་ཡུག་ཏུ་འབད་པའི་སྐྱེ་དགུ་འདི་མཐའ་དག་ལ་བུ་་་
གཅིག་པ་ལྟར་ཆེས་ཆེར་བརྩེ་བའི་གཞན་དབང་དུ་གྱུར་པས། སྙིང་
སྟོབས་ཆེན་པོས་བྱང་ཆུབ་ཀྱི་མཆོག་ཏུ་ཐུགས་བསྐྱེད་དེ། རླབས་པོ་
ཆེའི་བརྩོན་འགྲུས་ཀྱིས་ཚོགས་གཉིས་ཀྱི་ཕུང་བོ་མྱུར་དུ་འདུམས་པར་
མཛད་ནས། དྲི་མ་མཐའ་དག་དང་བྲལ་བའི་སྟོང་བ་ཉིད་དང་
གཉིས་སུ་མེད་པའི་ཡེ་ཤེས་རོ་གཅིག་ཏུ་ཞུགས་པའི་ཆོས་ཀྱི་སྐུ་མངོན་
དུ་མཛད་དེ། དེ་ཉིད་ལས་ནམ་ཡང་གཡོ་བ་མི་མངའ་བཞིན་དུ་
འཁོར་བ་མ་སྟོངས་ཀྱི་བར་དུ་རྒྱུན་མི་འཆད་ཅིང་། ས་བཅུའི་རྒྱལ་
སྲས་ཞིང་ཐམས་ཅད་ཀྱི་རྡུལ་གྱི་གྲངས་དང་མཉམ་པའི་དབུས་སུ་ཐེག་
པ་ཆེན་པོའི་ཆོས་ཀྱི་འཁོར་ལོ་རྒྱུན་མི་འཆད་པར་བསྐོར་བའི་ལོངས་
སྤྱོད་རྫོགས་པའི་ཡེ་ཤེས་ཀྱི་སྐུར་བཞེངས་ནས། དེ་ཉིད་ཀྱི་བདག་ ་
པོའི་རྐྱེན་ལས་འཇིག་རྟེན་གྱི་ཁམས་མཐའ་ཡས་པར་མཆོག་གི་སྤྲུལ་
བའི་སྐུའི་མཛད་པ་བརྗོད་པར་མི་ནུས་པ་གཅིག་བསྟན་པར་མཛད་
པའི་བདག་ཅག་གི་སྟོན་པ་ཤཱཀྱའི་རྒྱལ་པོ་འདིས། མི་མཇེད་འཇིག་
རྟེན་གྱི་ཁམས་འདི་ཉིད་ལ། གླིང་བཞི་བའི་འཇིག་རྟེན་བྱེ་བ་ཕྲག་
བརྒྱ་དག་གི་གླིང་བཞི་བའི་འཇིག་རྟེན་རེ་རེར་ཡང་མཛད་པ་བཅུ་
གཉིས་རེ་རེ་སྟེ། དེ་ལྟར་མཛད་པ་བཅུ་གཉིས་བྱེ་བ་ཕྲག་བརྒྱ་དུས་
，



，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 257
གཅིག་ཏུ་བསྟན་པར་མདོ་སྡེ་རྒྱ་ཆེར་རོལ་པ་དང་ཐུབ་པ་དགོངས་
རྒྱུན་སོགས་ལས་གསུངས་ཤིང་། ཀུན་མཁྱེན་གཉིས་པ་དབྱིག་་་་་
གཉེན་སོགས་ཚད་ལྡན་དག་གིས་བཤད་དེ། དེ་ཡང་རྒྱལ་པོ་ཟས་
གཙང་མ་བྱེ་བ་ ཕྲག་ བརྒྱ། ། ལྷ་མོ་སྒྱུ་འཕྲུལ་ མ་ བྱེ་བ་ཕྲག་བརྒྱ།
སྲས་གཞོན་ནུ་དོན་གྲུབ་བྱེ་བ་ཕྲག་བརྒྱ། བཙུན་མོ་གྲགས་འཛིན་མ་
དང་སྲས་སྒྲ་གཅན་ཟིན་དང་ཀུན་དགའ་བོ་དང་ལྷས་བྱིན་རྣམས་ཀྱང་
བྱེ་བ་ཕྲག་བརྒྱ་ཕྲག་བརྒྱ་ལ་སོགས་པར་གསུངས་སོ། ། ཚུལ་འདི་
ལྟར་གསུངས་པ་ལས་ནི། རྒྱལ་པོ་ཟས་གཙང་མ་ལ་སོགས་པ་དེ་
དག་ཀྱང་དེ་དང་དེའི་ཚུལ་བསྟན་པའི་སྤྲུལ་བའི་སྐུ་ཡིན་གྱི། དེ་
ལྟར་ཚུལ་བསྟན་པ་ལྟར་གྱི་གང་ཟག་རང་རྒྱུད་པ་མ་ཡིན་ནོ་ཞེས་བྱ་
བར་ངེས་ཏེ། དེའི་ཕྱིར་ཐུན་མོང་མ་ཡིན་པའི་གསང་བ་ཞེས་བྱ་བ་
རྣལ་འབྱོར་ཆེན་པོའི་རྒྱུད་སྒྲོན་གསལ་དུ་དྲངས་པ་ལས། འདི་ལྟ་སྟེ།
འཇམ་ དཔལ་ ནི་། རྒྱལ་པོ་ཆེན་པོ་ཟས་གཙང་མར་གྱུར་ཏོ། །
འཇིག་རྟེན་དབང་ཕྱུག་ནི། ལྷ་མོ་ཆེན་མོ་སྒྱུ་འཕྲུལ་དུ་གྱུར་ཏོ། །
དཔལ་ལྷ་མོ་ནི། གྲགས་འཛིན་ནོ། །རྡོ་རྗེ་སེམས་དཔའ་ནི། སྒྲ་
གཅན་ཟིན་ནོ། སྒྲིབ་པ་ཐམས་ཅད་སེལ་བ་ནི། ཤཱ་རིའི་བུའོ། །
ཀུན་ཏུ་བཟང་བོ་ནི། གནས་བརྟན་ཀུན་དགའ་བོར་གྱུར་ཏོ། །
ལྷའི་དབང་བོ་བརྒྱ་བྱིན་ནི། ་ གནས་བརྟན་ལྷ་བྱིན་ནོ། ། རྣམ་
པར་སྣང་མཛད་ཆེན་པོ་ནི། ཡང་དག་པར་རྫོགས་པའི་སངས་རྒྱས་
དཔལ་རྒྱལ་བ་ཤཱཀྱ་ཐུབ་པར་གྱུར་ཏོ། །ཞེས་གསུངས་སོ། ། དེ་



258
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལྟར་ཞིང་འདི་ཉིད་དུ་མངོན་པར་རྫོགས་པར་བྱང་ཆུབ་པའི་མཛད་པ་
ཉེ་བར་བསྟན་ནས་ཀྱང་། གདུལ་བྱ་དམན་པ་ལ་མོས་པ་རྣམས་ལ་
ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པ་རྣམས་ལ་ས་དང་ཕ་
རོལ་ཏུ་ཕྱིན་པའི་སྤྱོད་པ། ཟབ་མོ་ལ་ལྷག་པར་མོས་པ་རྣམས་ལ་
འདོད་ཆགས་ཀྱི་སྤྱོད་པ་བསྟན་པའི་སྒོ་ནས་ཆོས་ཀྱི་འཁོར་ལོ་སོ་སོར་
བསྐོར་ཏེ། དེ་ལ་དམན་པ་ལ་མོས་པ་རྣམས་ལ་ཆགས་བྲལ་གྱི་སྤྱོད་
པས་ཐེག་པ་དམན་པའི་ཆོས་ཀྱི་འཁོར་ལོ་ཇི་སྙེད་ཅིག་བསྐོར་བ་
ཐམས་ཅད་ཀྱིས་ནི། ཡོན་ཏན་ཐམས་ཅད་ཀྱི་རྩ་བ་སོ་སོ་ཐར་བའི་
སྡོམ་པས་བསྡུས་པའི་ལྷག་པ་ཚུལ་ཁྲིམས་ཀྱི་བསླབ་པ་གཞིར་བྱས་ཏེ།
ཞི་གནས་ཀྱིས་བསྡུས་པ་ལྷག་པ་ སེམས་ཀྱི་བསླབ་པ་དང་། ལྷག་
མཐོང་གིས་བསྡུས་པ་ལྷག་པ་ཤེས་རབ་ཀྱི་བསླབ་པ་གཉིས་ཀྱིས་སེམས་
རྣམ་པར་གྲོལ་བར་བྱེད་པའི་ཐབས་སྟོན་པར་བྱེད་དོ། །རྒྱ་ཆེན་པོ་ལ་
མོས་པ་རྣམས་ལ་ཐེག་པ་ཆེན་པོ་ཕ་རོལ་ཏུ་ཕྱིན་པའི་ཆོས་ཀྱི་འཁོར་ལོ་
བསྐོར་བས་ནི། ཐེག་པ་ཆེན་པོའི་ཡོན་ཏན་ཐམས་ཅད་ཀྱི་རྩ་བ་
ཐེག་པ་ཆེན་པོར་སེམས་བསྐྱེད་ཅིང་བྱང་སེམས་ཀྱི་སྡོམ་པ་གཞིར་
བཟུངས་ཏེ་སྤྱོད་པ་ཕ་རོལ་ཏུ་ཕྱིན་པ་དྲུག་ལ་སློབ་པའི་སྒོ་ནས་བྱང་
ཆུབ་ཀྱི་སྤྱོད་པ་ཡོངས་སུ་རྫོགས་པར་བྱེད་པ་སྟོན་ནོ། ། ཟབ་མོ་ལ་
ལྷག་པར་མོས་པ་རྣམས་ལ་འདོད་ཆགས་ཀྱི་སྤྱོད་པའི་སྒོ་ནས་རྒྱུད་སྡེ་
བཞིའི་ཆོས་ཀྱི་འཁོར་ལོ་བསྐོར་བ་ཐམས་ཅད་ཀྱིས་ནི། སྔགས་ཀྱི་
དངོས་གྲུབ་ཐམས་ཅད་ཀྱི་རྩ་བ་ཐུན་མོང་དང་ཐུན་མོང་མ་ཡིན་པའི་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 259
སྔགས་ཀྱི་དམ་ཚིག་དང་སྡོམ་པ་གཞིར་བྱས་ཏེ། དྲང་དོན་དང་ངེས་
དོན་གྱི་ལྷའི་རྣལ་འབྱོར་ཡན་ལག་དང་བཅས་པས་དངོས་གྲུབ་རྣམ་པ་
གཉིས་མྱུར་དུ་འགྲུབ་པར་བྱེད་པ་སྟོན་ནོ། །དེ་ལྟ་བས་ན་སྡོམ་པ་
གསུམ་དང་དེའི་བསླབ་བྱ་ལ་རྫོགས་པར་སློབ་པའི་ནང་དུ་མ་འདུས་
པའི་ཉམས་ལེན་ནི། ཐེག་པ་མཆོག་དམན་གྱི་གསུང་རབ་གང་གི་
བརྗོད་བྱ་ལ་ཡང་ཡོད་པ་མ་ཡིན་ནོ། ། དེའི་ཕྱིར་སྡོམ་པ་གསུམ་པོ་
འདི་ཉིད་ཀྱི་མཚན་ཉིད་དང་བསླབ་བྱ་རྣམས་ཐོས་བསམ་གྱིས་ལེགས་
པར་ གཏན་ ལ་ ཕབ་ནས་ བླང་ དོར་ ལ་ བརྩོན་ པ་ ལྷུར་ ལེན་ པ་ ནི།
ཐེག་པ་གསུམ་གྱི་སྒོར་ཞུགས་པའི་སྐྱེས་བུ་རྣམས་ཀྱི་དོན་གྱི་གཙོ་བོ་
ཡིན་མོད། དེ་ལྟ་ན་ཡང་སྡོམ་པ་གསུམ་གྱི་དང་བོར་འཐོབ་ཚུལ།
བར་དུ་སྲུང་ཚུལ། མཐར་གཏོང་ཚུལ། ཉམས་ན་ཕྱིར་འཆོས་
ཚུལ་སོགས་ལ་དེང་སང་མཁས་པར་རློམ་པ་དག་ལའང་བརྡ་ཆད་
རགས་པ་ཙམ་ཡང་མ་ཆགས་ན། བླུན་པོ་ལེགས་པར་སྦྱངས་པ་དག་
ལྟ་སྨོས་ཀྱང་ཅི་དགོས་པར་མཐོང་ནས། མཚན་ཉིད་དང་རྣམ་པར་
བཞག་པ་མདོར་བསྡུས་པ་ཙམ་ཞིག་འདིར་བྲི་བར་བྱ་ལ། སོ་སོའི་
བསླབ་བྱ་རྒྱུས་པར་རང་རང་གི་བསླབ་བྱའི་ཡི་གེ་ལོགས་སུ་བཀོད་པ་
དང་། བདག་གི་རྗེ་བླ་མའི་གསུང་རབ་རྣམས་ལས་ཤེས་པར་་་་་
བྱའོ། །དེས་ན་འདིར་བཤད་པར་བྱ་བ་རྣམ་པ་བཞི་སྟེ། སོ་སོ་ཐར་
བའི་སྡོམ་པའི་རྣམ་པར་བཞག་པ།: བྱང་ཆུབ་སེམས་དཔའི་སྡོམ་
པའི་རྣམ་པར་བཞག་པ། རིག་པ་འཛིན་པའི་སྡོམ་པའི་རྣམ་པར་
G



260་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཞག་པ། གང་ཟག་གཅིག་གི་རྒྱུད་ཀྱི་སྡོམ་གསུམ་ངོ་བོ་གཅིག་དང༌ ་
ཐ་དད་སོགས་དཔྱད་པའོ། ། ་
དང་བོ་ནི། སོ་སོ་ཐར་བའི་སྐད་དོད་པྲ་ཏི་མོཀྵ་ནི། དང་
བོར་ཐར་བའམ་ངེས་པར་ཐར་བ་ལ་འཇུག་སྟེ། དེ་ཡང་འཁོར་བ་
ལས་ངེས་པར་འབྱུང་བའི་བློས་མྱ་ངན་ལས་འདས་པ་དོན་དུ་གཉེར་
བས་ཀུན་ནས་བསླངས་ཏེ་ལེགས་པར་བླངས་པའི་ཚུལ་ཁྲིམས་རིས་
བརྒྱད་པོ་གང་ཡིན་ཀྱང་འཁོར་བ་ལས་ངེས་པར་ཐར་བར་བྱེད་པའི་
སྡོམ་པ་ཡིན་པའི་ཕྱིར་སོ་སོ་ཐར་བའི་སྡོམ་པར་འགྱུར་གྱི། མྱ་ངན་
ལས་འདས་པའི་བསམ་པས་མ་ཟིན་ན། ཚེ་འདིར་ནད་དང་རྒྱལ་
པོའི་ཆད་པ་སོགས་ལས་ཐར་བའི་སླད་དུ་བླངས་པ་ནི། འཇིགས་
སྐྱོབ་ཀྱི་ཚུལ་ཁྲིམས་དང༌། ་ཕྱི་མར་མི་དང་ལྷའི་བདེ་བ་ཙམ་ཞིག་
དོན་དུ་གཉེར་བས་བླངས་པ་ནི་ལེགས་སྨོན་གྱི་ཚུལ་ཁྲིམས་ཞེས་བྱ་
བར་འགྱུར་གྱི་སོ་སོ་ཐར་བའི་སྡོམ་པ་མ་ཡིན་ནོ། །དེའི་ཕྱིར་འདུལ་
བའི་མདོ་ལས་ཀྱང་བསྟན་བཅོས་ཀྱི་ཐོག་མར། ངེས་པར་འབྱུང་
བའི་ཚུལ་ཁྲིམས་ཀྱི་དབང་དུ་བྱས་ཏེ་ཞེས་བྱ་བའི་ཚིག་སྨོས་སོ། །དེ་
ཡང་ངེས་འབྱུང་གི་བསམ་པས་ཟིན་ན། འོག་ནས་འཆད་པར་་་
འགྱུར་བའི་སོ་ཤིང་དོར་བ་ཙམ་གྱི་བསླབ་བྱ་ཕྲ་མོ་གཅིག་ལ་བསླབས་
པ་ཡན་ཆད་མྱ་ངན་ལས་འདས་པའི་རྒྱུར་འགྱུར་ལ། དེ་ལས་ལྡོག་
ན་མི་འགྱུར་རོ་ཞེས་ཤེས་པའི་སླད་དུའོ། །འདི་ལ་སྔོན་གྱི་སློབ་དཔོན་
ཁ་ཅིག ཐོག་མར་སྡོམ་པ་ལེན་པའི་ཚེ་ངེས་འབྱུང་གི་བསམ་པ་མ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 261
སྐྱེས་ཀྱང་། ཕྱིས་ངེས་འབྱུང་གི་བསམ་པ་སྐྱེས་པ་ན་སྔར་གྱི་ཚུལ་
ཁྲིམས་དེ་ཡང་ངེས་འབྱུང་གི་བསམ་པས་ཟིན་པས་ངེས་འབྱུང་གི་ཚུལ་
ཁྲིམས་སུ་འགྱུར་ཏེ། དཔེར་ན་གཅུང་དགའ་བོས་དང་བོར་སྟོན་
པའི་བཀས་མི་འདོད་བཞིན་དུ་སྡོམ་པ་བླངས། དེའི་རྗེས་སུ་སྟོན་
པས་རྫུ་འཕྲུལ་གྱིས་ཁྱེར་ཏེ་ལྷའི་བུ་མོ་དག་བསྟན་པས་དེ་དག་དང་
ལྷན་ཅིག་སྐྱེ་བ་ཕྱི་མ་འདོད་པས་བདེ་བ་ལ་ལོངས་སྤྱོད་པར་འདོད་
པས་བསླབ་པ་བསྲུང་བ་ལ་བརྩོན་པར་བྱས་ཏེ་སྔར་བླངས་པའི་སྡོམ་
པ་ལེགས་སྨོན་གྱི་ཚུལ་ཁྲིམས་སུ་གྱུར། དེའི་རྗེས་སུ་དམྱལ་བའི་སྡུག་
བསྔལ་བཅོམ་ལྡན་འདས་ཀྱིས་མངོན་སུམ་དུ་བསྟན་པ་མཐོང་བས་
ངེས་འབྱུང་གི་བསམ་པ་རྣམ་པར་དག་པ་སྐྱེས་ཏེ། སྔར་གྱི་སྡོམ་
པའི་རྒྱུན་ངེས་འབྱུང་གི་ཚུལ་ཁྲིམས་སུ་གྱུར་ནས་ལེགས་པར་བསླབས་
པས་དགྲ་བཅོམ་པའི་འབྲས་བུ་ཐོབ་པ་ལྟ་བུའོ་ཞེས་འཆད་དོ། །སློབ་
དཔོན་ཁ་ཅིག་ནི། དེ་ལ་ཡང་ལེན་པའི་ཚེ་བཅོམ་ལྡན་འདས་ཀྱིས་
བྱིན་གྱིས་བརླབ་ཀྱིས་ངེས་འབྱུང་གི་བསམ་པ་ཅུང་ཟད་ཅིག་སྐྱེས་པ་
ཡིན་ནོ་ཞེས་འཆད་མོད། དེ་ནི་བསྒྲུབ་དཀའ་བར་སྣང་སྟེ་སྔ་མ་
ཉིད་བཟང་ངོ༌། །དེའི་ཕྱིར་ད་ལྟའི་གང་ཟག་སྔོན་དུ་བློ་མ་སྦྱངས་པའི་
ཐམ་ཐོམ་ལ། སྡོམ་པ་ལེན་པའི་ཚེ་ངེས་འབྱུང་གི་བསམ་པ་བཅོས་
མ་ཙམ་ཡང་གསལ་ཐེབས་པ་ཤིན་ཏུ་དཀའ་བ་རྣམས་ཀྱིས། ཕྱིས་
སྐྱེས་བུ་གསུམ་གྱི་ལམ་གྱི་རིམ་པ་ལྟ་བུ་ལ་ལེགས་པར་བློ་སྦྱངས་ཏེ་ངེས་
འབྱུང་གི་བསམ་པ་མྱོང་བ་སྣ་ཟིན་སྐྱེས་ན། བློ་དེས་ཟིན་པའི་་༌་



262 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསླབ་བྱ་ལ་སློབ་འདོད་ཀྱིས་ཀུན་ནས་བསླངས་པའི་སྤོང་སེམས་སྐྱེས་
པ་ཕྱིན་ཆད་ངེས་འབྱུང་གི་ཚུལ་ཁྲིམས་སུ་འགྱུར་བ་ཡིན་པས་ཚུལ་
འདི་ལ་འབད་པར་བྱའོ། །དེ་འདྲ་བའི་སོ་སོ་ཐར་བའི་སྡོམ་པ་དེ་ཡང་
རིས་རྣམ་པ་བརྒྱུད་དེ། འདི་ལྟར། བསྙེན་གནས་ཀྱི་སྡོམ་པ་དང༌།
དགེ་བསྙེན་གྱི་སྡོམ་པ་དང་། དགེ་བསྙེན་མའི་སྡོམ་པ་དང༌། དགེ་
ཚུལ་གྱི་སྡོམ་པ་དང་། དགེ་ཚུལ་མའི་སྡོམ་པ་དང༌། དགེ་སློབ་
མའི་སྡོམ་པ་དང་། དགེ་སློང་ཕའི་སྡོམ་པ་དང་། དགེ་སློང་མའི་
སྡོམ་པའོ། ། སོ་སོ་ཐར་བའི་སྡོམ་པ་རིས་བརྒྱད་པོ་འདི་གང་ཡིན་
ཀྱང་སྐྱེ་བའི་རྟེན་ནས། ། གླིང་གསུམ་གྱི་སྐྱེས་པ་དང་བུད་མེད་
གང་ཡང་རུང་བར་ངེས་ཀྱི་འགྲོ་བ་གཞན་གང་གི་ཡང་རྟེན་ལ་མི་སྐྱེ་
བར་ཆེན་པོ་དག་གི་བཞེད་པ་ལ་མི་མཐུན་པ་མེད་དོ། ། འོ་ན།
འདུལ་བ་ལུང་དང་མདོ་སྡེ་དག་ལས། བཅོམ་ལྡན་འདས་དང་དེའི་
ཉན་ཐོས་དག་གིས་འཕྲོག་མ་དང་། འབྲོག་གནས་ལ་སོགས་པའི་
གནོད་སྦྱིན་ཕོ་མོ་དུ་མ་དང་ཀླུ་དུ་མ་དགེ་བསྙེན་དང་བསྙེན་གནས་ལ་
སོགས་པའི་བསླབ་གཞི་ལ་བཀོད་པར་གསུངས་པ་ཇི་ལྟར་གྲང་ཞེ་ན།
དེ་དག་ནི། བར་མ་དགེ་བའམ་ལེགས་པར་སྤྱད་པ་ཙམ་ལ་བཀོད་
པའི་དབང་དུ་བྱས་པ་ཡིན་གྱི། སྡོམ་པ་མཚན་ཉིད་པ་ལ་བཀོད་
པའི་དབང་དུ་བྱས་ནས་གསུངས་པ་མ་ཡིན་ནོ། །དེ་ལ་སྡོམ་པ་དང་བོ་
གསུམ་ནི། ཁྱིམ་པའི་ཕྱོགས་ཀྱི་དང་། ལྷག་མ་ལྔ་ནི། རབ་བྱུང་
གི་ཕྱོགས་ཀྱི་སྡོམ་པའོ། །དེ་ཡང་གནས་འཇོག་གི་མདོ་ལས། གངྒཱ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 263
ལ་སོགས་པའི་ཆུ་ཀླུང་ཆེན་པོ་ལྔ་དང༌།་རྒྱ་མཚོ་ཆེན་པོའི་ཆུ་བུམ་
པའི་གྲངས་ཀྱིས་བཟུང་བར་ནུས་ཀྱི། བསྙེན་གནས་ཀྱི་ཕན་ཡོན་གྱི་
ཚད་བཟུང་བར་མི་ནུས་ཤིང་། འཛམ་བུའི་གླིང་གང་བའི་དགྲ་་
བཅོམ་པ་ལ་རིན་པོ་ཆེ་ལ་སོགས་པའི་ཡོ་བྱད་ཐམས་ཅད་བྱིན་པའི་
བསོད་ནམས་ཀྱིས། བསྙེན་གནས་ལན་གཅིག་བསྲུངས་པའི་བསོད་
ནམས་ཀྱི་བརྒྱའི་ཆར་ཡང་མི་འགྲོ སྟོང་གི་ཆར་ཡང་མི་འགྲོ་བར་
གསུངས་ལ། བསྙེན་གནས་ལན་གཅིག་གིས་ཕྱི་མ་ལ་འདོད་པའི་
ལྷར་སྐྱེ་བར་གསུངས་ཤིང་། དེར་མ་ཟད་བྱམས་པས་ལུང་བསྟན་
པའི་མདོ་ལས། བཅུ་བཞི་དང་ནི་བཅོ་ལྔ་དང་། ། དེ་བཞིན་ཟླ་་
གཅིག་ཚེས་བརྒྱད་དང་། ། ཆོ་འཕྲུལ་གྱི་ནི་ཟླ་བ་ལ། །ཡན་ལག་
བརྒྱད་ལེགས་མཉམ་བཞག་ཅིང་། བསྙེན་གནས་གསོ་སྦྱོང་བྱས་ན་
ནི། །ང་ཡི་བསྟན་ལ་ལྷག་སོ་ཞེས། །དོན་འདི་རབ་ཏུ་གསུངས་པར་
གྱུར། །ཞེས་ད་ལྟ་བསྙེན་གནས་གཙང་མ་ལན་གཅིག་བསྲུངས་ན།
སངས་རྒྱས་བྱམས་པའི་བསྟན་པ་ལ་དེའི་འཁོར་དུ་སྐྱེས་ནས་འཕགས་
པ་ཐོབ་པར་གསུངས་ལ། བརྒྱ་བྱིན་གྱིས། ཟླ་བ་ཡར་གྱི་ཚེས་བརྒྱད་
དང་། ཆོ་འཕྲུལ་གྱི་ནི་ཟླ་བ་ལ། །བསྙེན་གནས་ཡན་ལག་བརྒྱད་
བསྲུངས་ ན། ། དེ་ ནི་ ང་ དང་ འདྲ་ བར་ འགྱུར། ། ཞེས་ སྨྲས་ པས།
བཅོམ་ལྡན་འདས་ཀྱིས་བཀའ་སྩལ་བ། ཀོའུ་ཤི་ཀ ཁྱོད་དེ་སྐད་
མ་ཟེར་ཅིག ཟླ་བ་ཡར་གྱི་ཚེས་བརྒྱད་དང་། །ཆོ་འཕྲུལ་གྱི་ནི་ཟླ་བ་
ལ། །བསྙེན་གནས་ཡན་ལག་བརྒྱད་བསྲུངས་ན། །དེ་ནི་ང་དང་འདྲ་



264
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བར་འགྱུར། །ཞེས་གསུངས་ཤིང༌། བསྙེན་གནས་ཀྱི་ཕན་ཡོན་གྱིས་
དགེ་བསྙེན་གྱི་སྡོམ་པའི་ཕན་ཡོན་གྱི་བརྒྱུའི་ཆ་ལ་སོགས་པར་མི་འགྲོ་
ལ། དགེ་བསྙེན་གྱིས་དགེ་ཚུལ་གྱི་སྡོམ་པའི་ཕན་ཡོན་དང་། དེས་
དགེ་སློང་གི་སྡོམ་པའི་བརྒྱུའི་ཆར་ཡང་ཉེ་བར་མི་འགྲོའོ། ། སྟོང་གི་
ཆར་ཡང་ཉེ་བར་མ་འགྲོའོ། །དེ་ཡང་བསྐལ་བ་དང་བསྟན་པ་ལ་སྐྱོན་
མ་ཞུགས་པའི་དུས་སུ་ལོ་དཔག་ཏུ་མེད་པ་ཚངས་པར་སྤྱད་པ་ལས།
ད་ལྟའི་དུས་ཤིན་ཏུ་སྙིགས་མ་ལྔ་ལྷག་པར་བདོ་བ་འདི་ལྟ་བུའི་དུས་སུ་
ཉིན་ཞག་གཅིག་བསླབ་པའི་གཞི་གཅིག་ཙམ་བསྲུངས་པ་ཡང་ཕན་
ཡོན་ཆེ་བར་གསུངས་ལ། དེ་ལ་ནི་ཕན་ཡོན་ཚད་མེད་དེ། མདོ་
ཏིང་ངེ་འཛིན་རྒྱལ་པོ་ལས། བསྐལ་བ་བྱེ་བ་གངྒཱའི་བྱེ་སྙེད་དུ། །
དང་བའི་སེམས་ཀྱིས་ཟས་དང་སྒོམ་རྣམས་དང་། །གདུགས་དང་བ་
དན་མར་མེའི་འཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་
བྱས། །གང་གིས་དམ་ཆོས་རབ་ཏུ་འཇིག་པ་དང་། །བདེ་གཤེགས་
བསྟན་པ་འགག་པར་འགྱུར་བའི་ཚེ། ། ཉིན་མཚན་དུ་ནི་བསླབ་པ་
གཅིག་སྤྱོད་པ། །བསོད་ནམས་འདི་ནི་དེ་བས་ཁྱད་པར་འཕགས། །
ཞེས་གསུངས་སོ། །གཞན་ཡང་། རིན་པོ་ཆེའི་ཕུང་བོ་ཞེས་བྱ་བའི་
མདོ་ལས། སྟོང་གསུམ་གྱི་སེམས་ཅན་ཐམས་ཅད་བྱང་ཆུབ་སེམས་
དཔའ་ཁྱིམ་པར་གྱུར་པ་ཐམས་ཅད་ཀྱང་འཁོར་ལོ་བསྒྱུར་རྒྱལ་ཤ་སྟག་
ཏུ་ གྱུར་ནས། རེ་རེ་ནས་ཀྱང་སྣོད་ཕྱིའི་རྒྱ་མཚོ་ཆེན་པོ་ཙམ་སྙིང་བོ་
དབུས་ཀྱི་རི་རབ་ཙམ་གྱི་མར་མེ་སྦར་ཏེ་དེ་བཞིན་གཤེགས་པའི་་་
༤



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 265
མཆོད་རྟེན་ལ་མཆོད་པའི་བསོད་ནམས་ཀྱིས། བྱང་ཆུབ་སེམས་
དཔའ་རབ་ཏུ་བྱུང་བ་ཞིག་གིས་འབྲུ་མར་གྱིས་བསྐུས་པའི་མར་མེའི་
སྙིང་བོ་གཅིག་མཆོད་རྟེན་གྱི་དྲུང་དུ་འཛིན་པའི་བསོད་ནམས་ཀྱི་
བརྒྱའི་ཆར་ཡང་མི་འགྲོ་བར་གསུངས་ཏེ། འདི་ནི་མཆོད་ཡུལ་ལ་
ཁྱད་པར་མེད་ཅིང་། ཐམས་ཅད་ཀྱང་བྱང་ཆུབ་སེམས་དཔར་ཁྱད་
པར་མེད་པའི་དབང་དུ་བྱས་པས་སེམས་བསྐྱེད་ཀྱིས་ཟིན་མ་ཟིན་
སོགས་ལའང་ཁྱད་པར་མེད་ཀྱང་། རབ་ཏུ་བྱུང་བའི་སྡོམ་པ་དང་
ལྡན་པས་ཕུལ་བ་དང་། མི་ལྡན་པའི་ཕུལ་བའི་དབང་གིས་བསོད་
ནམས་ཀྱི་ཁྱད་པར་དེ་ལྟ་བུ་འབྱུང་བར་གསུངས་པ་ཡིན་ནོ། །དེས་ན་
ཐེག་ཆེན་གྱི་སེམས་བསྐྱེད་ཀྱིས་ཟིན་པའི་དགེ་བ་འདྲ་བ་ལ་ཡང་།
ཁྱིམ་པ་གཅིག་གིས་སེམས་བསྐྱེད་བཟང་བོས་ཀུན་ནས་བསླངས་ཏེ།
མ་བྱིན་པར་ལེན་པ་དང་། གཞན་ལས་ཕྲོགས་པ་དང་། གཞན་སྡུག་
བསྔལ་ལ་སྦྱར་བ་སོགས་ཀྱི་རྫས་མ་དག་པ་དང་སྦྱོར་བ་མ་དག་པ་གང་
ཡང་མེད་པར། ཁ་ན་མ་ཐོ་བ་ཐམས་ཅད་དང་མ་འདྲེས་པའི་སྒོ་
ནས། རིན་པོ་ཆེ་ལས་དེ་བཞིན་གཤེགས་པའི་སྐུ་རི་རབ་ཙམ་དུ་མ་
བཞེངས་པའི་བསོད་ནམས་ཀྱིས་ཀུན་སློང་དང་རྫས་དང་སྦྱོར་བ་རྣམ་
པར་དག་པ་སྔ་མ་དང་མཚུངས་པའི་རབ་ཏུ་བྱུང་བའི་སྡོམ་ལྡན་ཞིག་
གིས་འཇིམ་པ་ལས་དེ་བཞིན་གཤེགས་པའི་སྐུ་མཐེ་བོང་ཙམ་བཞེངས་
པའི་བསོད་ནམས་ཀྱི་བརྒྱའི་ཆར་ཡང་མི་འགྲོ་བ་ལ་སོགས་པར་ཡང་
ཤེས་པར་བྱ་ཞིང་། བྱང་སེམས་དགེ་སློང་གི་སྡོམ་ལྡན་སྔགས་ལ་མ་



266 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཞུགས་པས་བྱས་པའི་དགེ་བ་དང༌། བྱང་སེམས་དགེ་སློང་སྔགས་ཀྱི་
སྡོམ་པ་དང་ལྡན་པས་བྱས་པའི་དགེ་བའི་བསོད་ནམས་ཀྱི་ཁྱད་པར་
ནི། སྔ་མ་ལས་ཀྱང་ཆེ་ལ། ཁྱིམ་པ་ཡིན་ཀྱང་བསྙེན་གནས་ཀྱི་སྡོམ་
པ་ལ་མི་གནས་པའི་ཚེ་མར་མེ་བརྒྱ་སྟོང་ཕྲག་གིས་དཀོན་མཆོག་ལ་
མཆོད་པའི་བསོད་ནམས་ལས། བསྙེན་གནས་ཀྱི་སྡོམ་པ་ལ་གནས་
ནས་མར་མེ་གཅིག་གིས་མཆོད་པ་བསོད་ནམས་ལྷག་པ་སོགས་སུ་ཤེས་
པར་བྱའོ། །གཞན་ཡང་། སོ་སོ་ཐར་བའི་སྡོམ་པ་ལ་གཅེས་སྤྲས་སུ་
བྱེད་པའི་ལྷག་པ་ཚུལ་ཁྲིམས་ཀྱི་བསླབ་པ་རྣམ་པར་དག་པ་ལ་བརྟེན་
ནས་ལྷག་པ་སེམས་ཀྱི་བསླབ་པ་རྣམ་པར་དག་པ་སྐྱེ་ཞིང་། སེམས་
ཀྱི་བསླབ་པ་ལ་བརྟེན་ནས་ཤེས་རབ་ཀྱི་བསླབ་པ་སྐྱེ་བ་དང་། ཤེས་
རབ་ཀྱི་བསླབ་པས་རང་རང་གི་སྒྲིབ་པའི་ས་བོན་ལས་གྲོལ་བར་་་་
འགྱུར་བའི་རྒྱུ་འབྲས་ཀྱི་རིམ་པ་དག་ངེས་པ་ཅན་དུ་གསུང་རབ་་་
དགོངས་འགྲེལ་དང་བཅས་པ་ལས་ལན་གཅིག་མ་ཡིན་པར་གསུངས་
པའི་གནད་མཐའ་དག་པར་ཤེས་ན། ཚུལ་ཁྲིམས་ཞི་གནས་ཀྱི་རྒྱུར་
མེད་མི་རུང་དང་། ཞི་གནས་ལྷག་མཐོང་གི་རྒྱུར་མེད་མི་རུང་དང་།
ལྷག་མཐོང་སྤང་བྱའི་ས་བོན་སྤོང་བྱེད་ཀྱི་གཉེན་པོར་མེད་མི་རུང་དུ་
ཤེས་པར་འགྱུར་ལ། འདི་ལྟར་ཤེས་ན་ཚུལ་ཁྲིམས་ཡོན་ཏན་ཐམས་
ཅད་ཀྱི་གཞི་རྟེན་དུ་འགྲོ་ཚུལ་ལ་ངེས་པ་རྙེད་ནས། འཕགས་པ་ཀླུ་
སྒྲུབ་ཀྱི་ཞལ་སྔ་ནས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་
ཏན་ཀུན་གྱི་གཞི་རྟེན་ལེགས་པར་གསུངས། །ཞེས་གསུངས་པ་ལེགས་



-
-
---
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 287
པར་དྲངས་པར་འགྱུར་རོ། །གཞན་ཡང་། མྱ་ངན་ལས་འདས་པ་
ཆེན་པོའི་མདོ་ལས་ཀྱང་། ཚུལ་ཁྲིམས་ནི། དགེ་བའི་ཆོས་ཐམས་
ཅད་ཀྱི་ཐེམ་སྐས་སོ། ། ཤིང་ལ་སོགས་པའི་རྩ་བ་ས་ཡིན་པ་ལྟར་རྩ་
བའོ། ། ཚོང་དཔོན་ནི། ཚོང་བ་ཐམས་ཅད་ཀྱི་ཐོག་མར་འགྲོ་བ་
ལྟར་དགེ་བའི་ཆོས་ཐམས་ཅད་ཀྱི་ཐོག་མར་འགྲོ་བའོ། །བརྒྱ་བྱིན་
གྱིས་ནི། རྒྱལ་མཚན་བསྒྲེང་བ་ལྟར་ཆོས་ ཐམས་ཅད་ཀྱི་ནི་རྒྱལ་
མཚན་ནོ། །སྡིག་པ་ཐམས་ཅད་དང་ངན་སོང་གི་ལམ་གཏན་གཅོད་
པའོ། །སྡིག་པའི་ནད་ཐམས་ཅད་གསོ་བས་སྨན་གྱི་སྡོང་བོ་ལྟ་བུའོ། །
སྲིད་པའི་ལམ་ཉམ་ང་བའི་རྒྱུགས་ཚོགས་སོ། །ཉོན་མོངས་པའི་དགྲ་
འཇོམས་པའི་གོ་མཚོན་ནོ། །ཉོན་མོངས་པའི་སྦྲུལ་གདུག་པ་སེལ་
བའི་རིག་སྔགས་སོ། །སྡིག་པའི་ཆུ་ལས་སྒྲོལ་བའི་ཟམ་པའོ། །ཞེས་རྒྱུ་
ཆེར་གསུངས་ལ། ལྷག་པ་ཚུལ་ཁྲིམས་ཀྱི་བསླབ་པ་ལ་བརྟེན་ནས་ཞི་
གནས་དང་ལྷག་མཐོང་གཉིས་སྐྱེ་དགོས་པར་རྒྱལ་བས་གསུངས་པ་ལ་
ངེས་པ་རྙེད་ན་ནི། ད་ལྟ་གང་དག་ཚུལ་ཁྲིམས་ལ་གཅེས་སྤྲས་སུ་
བྱེད་པ་ལྟ་ཞོག དགེ་སློང་གི་སྡོམ་པ་རྫོགས་པར་བླངས་སུ་ཟིན་
ཀྱང་། ཐ་ན་བླ་གོས་དང་མཐང་གོས་ལ་སོགས་པ་རབ་ཏུ་བྱུང་བའི་
ཐུན་མོང་མ་ཡིན་པའི་རྟགས་དང་ཆ་ལུགས་ཙམ་ཡང་དོར་ཏེ། ཁྱི་
ལྤགས་ཀྱི་གཡང་གཞི་སྨད་གཡོགས་སུ་བྱས་ནས། བག་མེད་པའི་
སྤྱོད་པ་ཐམས་ཅད་ལ་ཅི་དགའ་བར་འཛེམ་མེད་དུ་སྤྱོད་པ་དག་ལ་
ཏིང་ངེ་འཛིན་ཁྱད་པར་ཅན་ཕུལ་དུ་ཕྱིན་པ་ཡོད་དོ་ཞེས་སྨྲ་བ་དག་



268
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
-
-
-
-
. མཐོང་ཞིང་ཐོས་པ་ན། ཡང་ན་རྒྱལ་བས་གསུངས་པའི་ཏིང་ངེ་
འཛིན་གང་ལ་ཟེར་ངོ་མ་ཤེས་པའམ། ཡང་ན་བླུན་པོ་དག་བསླུ་
བའི་རྫུན་ཆེན་པོ་མི་ཟད་པ་སྨྲ་བ་གང་ཡང་རུང་བར་ངེས་པར་འགྱུར་
གྱི། ཅིའང་ཡིད་ལ་མ་བྱས་པར་འབོལ་ལེ་ཤིག་གེ་གློད་ནས་བཞག་
པ་ན་རྟོག་པ་མངོན་གྱུར་མི་འགྱུ་བར་ས་ལེ་ཧྲིག་གེ་སྡོད་པའི་མི་རྟོག་པ་
ཙམ་ནི་མཁས་པ་བས་ཀྱང་ཕྱུགས་རྫི་སོགས་ལ་སྐྱེ་སླ་བ་ཞིག་འོང་སྟེ་དེ་
འདྲ་བའི་ཧྭ་ཤང་གི་སྒོམ་ལ་རྒྱལ་བས་གསུངས་པའི་ཏིང་ངེ་འཛིན་དུ་
འཁྲུལ་ནས། དེ་འདྲ་ནི་ཚུལ་ཁྲིམས་ལན་བརྒྱ་ཕྲག་ཅིག་འཚལ་ཀྱང་
རྒྱུད་ལ་སྐྱེ་བར་མཐོང་སྟེ། ཏིང་ངེ་འཛིན་ཁྱད་པར་ཅན་སྐྱེ་བ་ཚུལ་
ཁྲིམས་ལ་གཅེས་སྤྲས་སུ་བྱེད་པ་ལ་རག་མ་ལས་སོ་སྙམ་པའི་ལོག་པར་
རྟོག་ པའི་ ཐ་ ཆད་ དག་ རང་ གི་ ངང་ གིས་ ལྡོག་ པར་ འགྱུར་ རོ། །
གཞན་ཡང་། འཕགས་པ་རྣམས་ལ་ཡང་འདུལ་བའི་བཅས་པ་དང་
འགལ་བའི་ཉེས་བྱས་ཕྲ་མོ་རེས་ཀྱང་ཐུགས་རྒྱུད་ལ་ཡོན་ཏན་དང་
ལམ་གྱི་རྟོགས་པ་གོང་མ་སྐྱེ་བའི་གེགས་བྱེད་པར་མདོ་ལས་གསུངས་
པ་ལ། ང་ལྟ་སོ་སོ་སྐྱེ་བོ་རྒྱུད་ཁས་བླངས་པའི་སྡོམ་པ་དང་འགལ་
བའི་ལྟུང་བས་ཐབས་ཀྱིས་བགགས་པ་རྣམས་ལ། ལྟུང་བ་དེ་དག་དང་
བཅས་བཞིན་དུ་རྟོགས་པ་ཕུལ་དུ་ཕྱིན་པ་དབྱར་གྱི་ཆུ་བཞིན་བརྡོལ་
འོང་བ་ནི། གནས་མེད་ཅིང་གོ་སྐབས་མེད་དེ། ཏིག་ཏའི་སྡོང་བོ་
ཆེན་ པོའི་ དབུས་ ནས་ བུར་ ཤིང་ གི་ མྱུ་གུ་ སྐྱེ་ བ་ མ་ ཡིན་ ནོ། །
བསླབ་པ་ལ་ལེགས་པར་སློབ་པའི་དཀའ་སྤྱད་མེད་ཀྱང་། སེམས་ས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 269
ལེ་ཧྲིག་གེ་བཟོ་མེད་དུ་སྡོད་པའི་མི་རྟོག་པ་ཙམ་ལ་སེམས་ཀྱི་རང་ངོ་
ཤེས་པར་བྱས་ནས་དེ་ཉིད་གོམས་པ་ལས་འཁོར་བའི་སྡུག་བསྔལ་ལས་
གྲོལ་བར་འགྱུར་ན་ནི། སངས་རྒྱས་ཀྱིས་གདུལ་བྱ་རྣམས་ལ་མཆོག་
ཏུ་སླ་ཞིང་དོན་ཆེ་བའི་ཐབས་དེ་གཅིག་པུ་བསྟན་པས་ཆོ་ག་བཞིན་དུ།
བསྒྲུབ་པར་དཀའ་ལ་དགོས་པ་ཆུང་བའི་བསླབ་པ་འདི་ཙམ་ཞིག་
བཅས་པས་སངས་རྒྱས་ཀྱིས་གདུལ་བྱ་ལ་ངན་བྱས་པར་འགྱུར་རོ། །
དེ་བས་ན་འདུལ་བ་ལུང་རྣམ་འབྱེད་ལས་ཀྱང་། ཕམ་པ་ནས་་་་
བཟུངས་ཏེ། ཉེས་བྱས་ཕྲ་མོ་གཅིག་ཡན་ཆད་ལ་རེ་རེ་ནས། ཅིའི་
ཕྱིར་ལྟུང་བ་ཞེ་ན། ཕྱི་མ་ལ་ངན་འགྲོར་ལྟུང་བ་དང་། ཚེ་འདིར་
ཡོན་ཏན་གོང་མ་རྒྱུད་ལ་སྐྱེ་བ་ལས་ཉམས་པར་བྱེད་པའི་ཕྱིར་ལྟུང་བ་
ཞེས་ བྱ་ བར་ གསུངས་ སོ། ། དེ་ བས་ ན་ ཚངས་ པས་ ཞུས་ པ་ ལས།
བསླབ་པ་ལ་ནི་བརྟེན་པར་བྱ། ། དེ་ལ་སྙིང་ནས་ནན་ཏན་བྱ། །
ཕྱིར་ནི་སྤང་བར་མི་བྱ་ཞིང་། སྲོག་གི་ཕྱིར་ཡང་བཤིག་མི་བྱ། །རྟག་
ཏུ་ནན་ཏན་གནས་པར་བྱ། །འདུལ་བ་ལ་ནི་འཇུག་པར་བྱ། ཞེས་
དང་། ཚུལ་ཁྲིམས་ཡང་དག་པར་ལྡན་པའི་མདོ་ལས། དགེ་སློང་
དག་སྲོག་དང་བྲལ་ཞིང་ཤི་བ་ནི་བླའི། ཚུལ་ཁྲིམས་ཉམས་ཤིང་ཞིག་
པ་ནི། དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། སྲོག་དང་བྲལ་ཞིང་
ཤི་བས་ནི། སྐྱེ་བ་འདི་ཉིད་ཀྱི་ཚེ་ཟད་པར་འགྱུར་གྱི། ཚུལ་ཁྲིམས་
ཉམས་ཤིང་ཞིག་པས་ནི། སྐྱེ་བ་འབུམ་ཕྲག་བརྒྱའི་བར་དུ་རིགས་
དང་བྲལ་ཞིང་བདེ་བ་སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་



270
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མྱོང་བར་འགྱུར་རོ། །ཞེས་གསུངས་པ་ལྟར་སྲོག་དང་བསྡོས་ཏེ་་་་
བསྲུང་བ་ལ་འབད་པར་བྱའི།། སྡོམ་པ་ཁས་བླངས་ནས་བསྲུང་བ་ལ་
གཡེལ་བར་བྱས་ན་ནི། ཉེས་དམིགས་ཤིན་ཏུ་ཆེ་སྟེ། དགེ་སློང་ལ་
རབ་ཏུ་གཅེས་པའི་མདོ་ལས། ལ་ལའི་ཚུལ་ཁྲིམས་བདེ་བ་སྟེ། །ལ་
ལའི་ཚུལ་ཁྲིམས་སྡུག་བསྔལ་ཡིན། །ཚུལ་ཁྲིམས་ལྡན་པ་བདེ་བ་སྟེ། །
ཚུལ་ ཁྲིམས་ འཆལ་ བ་ སྡུག་ བསྔལ་ ཡིན། ། ཞེས་ གསུངས་ པ་ ལྟར།
སྡུག་བསྔལ་མི་བཟད་པ་བརྒྱ་ཕྲག་ཉམས་སུ་མྱོང་བར་འགྱུར་ལ། དེ་
ཡང་ལྟུང་བ་ཕྲ་མོ་ཞིག་གིས་ཀྱང་འབྲས་བུ་དཔག་ཏུ་མེད་པ་འབྱིན་པ་
ནི། སངས་རྒྱས་འོད་སྲུངས་ཀྱི་བསྟན་པ་ལ་དགེ་སློང་ཞིག་གིས་
བསླབ་པ་ཕྲ་མོ་འདི་ཙམ་ཞིག་ལས་འདས་ཀྱང་ཅི་ཞིག་འབྱུང་སྙམ་
ནས་སྐྱེས་པ་གཅོད་པའི་ལྟུང་བྱེད་ལས་འདས་ཏེ། སྤྱིལ་བུའི་སྒོ་ན་
འདུག་པའི་ཤིང་ཨེ་ལའི་འདབ་གཅིག་བཅད་པས་རི་རབ་ལ་འཁོར་
བའི་སྦྲུལ་ཆེན་པོ་མགོ་བོ་ལ་ཤིང་ཨེ་ལའི་སྡོང་བོ་ཆེན་པོ་སྐྱེས་ཤིང་རྩ་བ་
ཀླད་པ་ལ་ཟུག་པར་སྐྱེས་པ་ལྟ་བུ་སྟེ། ལུང་རྣམ་འབྱེད་ལས། གང་
ཞིག་སྟོན་པ་ཐུགས་རྗེའི་བསྟན་པ་ལ། ། ཡང་བར་སེམས་ཤིང་ཅུང་
ཟད་འདའ་བྱེད་པ། །དེ་ནི་དེ་ལས་སྡུག་བསྔལ་གཞན་དབང་འཐོག།
སྨུག་ཚལ་བྲེགས་པས་ཨ་མའི་ཚལ་ཉམས་བཞིན། །འདི་ན་ལ་ལ་རྒྱལ་
པོའི་ཚིག་ཆེན་ཡང་། །ལན་འགའ་འདས་ཀྱང་ཆད་པ་ ཐོབ་་་་་་
འགྱུར། །ཐུབ་པའི་བཀའ་ལུང་ཚུལ་མིན་འདའ་བྱས་ན། ། དུད་
འགྲོར་སྐྱེ་འགྱུར་ཨེ་ལེའི་འདབ་ཀླུ་བཞིན། །ཞེས་གསུངས་སོ། །ཁས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 271 །
བླངས་པའི་བསླབ་པ་ལ་གཅེས་སྤྲས་སུ་མི་བྱེད་ན་བདག་སྐྲ་བྲེགས་
ཤིང་གོས་ངུར་སྨྲིག་བགོས་པ་ནི། དོན་མེད་དོ་སྙམ་དུ་བསམ་པར་
བྱ་བ་ཡིན་ཏེ། མདོ་ཏིང་ངེ་འཛིན་རྒྱལ་པོ་ལས། སངས་རྒྱས་
བསྟན་པ་འདི་ལ་རབ་བྱུང་ནས། ། སྡིག་པའི་ལས་རྣམས་ཤིན་ཏུ་
སྤྱོད་པར་བྱེད། ། ནོར་དང་འབྲུ་ལ་སྙིང་བོར་འདུ་ཤེས་ཤིང་། །
བཞོན་དང་བ་གླང་ཤིང་རྟ་རྣམས་ལ་ཆགས། །གང་ལ་བསླབ་པའི་
ནན་ཏན་མེད་པ་རྣམས། ། དེ་དག་གིས་ཀྱང་ཅི་ཕྱིར་མགོ་བོ་
བྲེགས། ། ཞེས་གསུངས་པ་ལྟར་རོ། །སོ་ཐར་གྱི་སྡོམ་ལྡན་སྔགས་
ལ་ཞུགས་པ་ཡིན་ན་གསང་སྔགས་ལ་ཞུགས་ནས་ཀྱང་སོ་ཐར་གྱི་ཚུལ་
ཁྲིམས་ལ་གཅེས་སྤྲས་སུ་བྱེད་པ་གཞི་དང་རྩ་བ་དང་དངོས་གྲུབ་དང༌
སྔགས་འགྲུབ་པའི་རྒྱུའི་གཙོ་བོར་གསུངས་ཏེ། དཔུང་བཟང་གིས་
ཞུས་པ་ལས། རྒྱལ་བ་ངས་གསུངས་སོ་སོ་ཐར་བ་ཡི། ། ཚུལ་
ཁྲིམས་རྣམ་དག་འདུལ་བ་མ་ལུས་ལས། །སྔགས་པ་ཁྱིམ་པས་རྟགས་
དང་ཆོ་ག་སྤང་། ། ལྷག་མ་རྣམས་ནི་ཉམས་སུ་བླང་བར་བྱ། །
ཞེས་ སྔགས་ པ་ ཁྱིམ་ པས་ ཀྱང་ རབ་ བྱུང་ གི་ རྟགས་ ཀྱི་ སྐོར་ དང་།
ལས་ཀྱི་ཆོ་ག་དང་། བཅས་པ་རྐྱང་བ་འགའ་ཞིག་མ་གཏོགས་པ་
འདུལ་བ་ནས་འབྱུང་བ་བཞིན་བྱ་དགོས་པར་གསུངས་ན། སྔགས་
པ་རབ་བྱུང་ལ་ལྟ་ཅི་སྨོས་པའི་ཕྱིར་རོ། ། གཞན་ཡང་། དེ་
ཉིད་ལས། སྔགས་ཀྱི་རྩ་བ་དང་བོར་ཚུལ་ཁྲིམས་ཏེ། ། དེ་ནས་
བརྩོན་འགྲུས་དང་ནི་བཟོད་པ་དང་། ། རྒྱལ་བ་ལ་ནི་དད་དང་



272 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱང་ཆུབ་སེམས། ། གསང་སྔགས་དང་ནི་ལེ་ལོ་མེད་པའོ། ། ཇི་
ལྟར་མི་དབང་རིན་ཆེན་བདུན་ལྡན་པ། །སྐྱོ་བ་མེད་པར་སྐྱེ་དགུ་
འདུལ་བར་བྱེད། །དེ་བཞིན་སྔགས་པ་ཡོན་ཏན་འདི་བདུན་དང་།
ལྡན་པར་གྱུར་ན་སྡིག་པ་འདུལ་བར་བྱེད། ། ཅེས་དང་། འཇམ་
དཔལ་རྩ་བའི་རྒྱུད་ལས་ཀྱང་། ཟློས་པ་འདི་ལ་ཚུལ་ཁྲིམས་་་་་་་
ཉམས། །དེ་ལ་གྲུབ་པ་མཆོག་མེད་ཅིང་། །གྲུབ་པ་འབྲིང་བོའང་ཡོད་
མེད་དེ། །གྲུབ་པ་ཐ་མའང་ཡོད་མ་ཡིན། ། ཚུལ་ཁྲིམས་འཆལ་ལ་
ཐུབ་དབང་གིས། ། སྔགས་འགྲུབ་པར་ནི་མ་གསུངས་ཏེ། ། མྱ་
ངན་འདས་གྲོང་འགྲོ་བ་ཡི། ། ཡུལ་དང་ཕྱོགས་ཀྱང་མ་ཡིན་ནོ། །
བྱིས་པ་ངན་པ་འདི་ལ་ནི། །སྔགས་འགྲུབ་པ་ནི་ག་ལ་ཡོད། ། སྐྱེ་
བོ་ཚུལ་ཁྲིམས་འཆལ་འདི་ལ། ། དེ་ལ་བདེ་འགྲོ་ག་ལ་ཡོད། །
མཐོ་རིས་སུའང་མི་འགྱུར་ཞིང་། ། བདེ་བ་མཆོག་ཏུའང་མི་་་་ .
འགྱུར་ ན། ། རྒྱལ་ བའི་ གསུངས་ པའི་ སྔགས་ རྣམས་ ནི། །
འགྲུབ་པར་འགྱུར་བ་སྨོས་ཅི་དགོས། ། ཞེས་གསུངས་པའི་ཕྱིར་
རོ། ། དེ་བས་ན་ཁྱིམ་པ་སོ་ཐར་གྱི་སྡོམ་པ་དང་མི་ལྡན་པ་དང༌།
བསྙེན་གནས་དང་ལྡན་པ་དང༌། དེ་བཞིན་དུ་དགེ་བསྙེན་དང༌།
དགེ་ཚུལ་དང་། དགེ་སློང་རྣམས་ཀྱི་སྡོམ་པ་དང་ལྡན་པས་སྔགས་
ལ་འཇུག་པ་ནི། རྟེན་མཆོག་དམན་གྱི་དབང་གིས་རིམ་པ་བཞིན་
སྔགས་ཀྱི་ལམ་གྱི་གཅོད་ཆེ་ཆུང་ཆེས་ཆེར་ཁྱད་ཞུགས་པར་འགྱུར་ལ།
དེའི་ཕྱིར་དུས་ཀྱི་འཁོར་ལོ་ལས། སློབ་མ་ལ་རྡོ་རྗེ་སློབ་དཔོན་་་་
，



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 273 །
བདག་པོ་ཆེན་པོའི་དབང་བསྐུར་བ་ན། སློབ་མ་དགེ་སློང་དང་དགེ་
ཚུལ་དང་དགེ་བསྙེན་ལ་དབང་སྟེགས་མཆོག་དམན་གྱི་ཁྱད་པར་དང་།
བུམ་པ་བརྒྱད་དང་བཞི་དང༌། གཅིག་གིས་དབང་བསྐུར་བའི་ཁྱད་
པར་སོགས་བྱ་བར་གསུངས་ལ། གདུག་པ་སྡིགས་པར་བྱེད་པའི་
མཆོག། གང་གིས་ངུར་སྨྲིག་མཐོང་བ་ཡིས། །ལྷ་མིན་ས་ཡི་འོག་ཏུ་
འགྲོ། དགེ་སློང་རྡོ་རྗེ་འཛིན་པར་བྱ། ། ཞེས་སོགས་ཀྱིས་ལེགས་
པར་བསྔགས་ཤིང༌། དུས་འཁོར་རྩ་རྒྱུད་ལས། དེ་ཉིད་བཅུ་ནི་
ཡོངས་ ཤེས་ པ། ། གསུམ་ ལས་ དགེ་ སློང་ མཆོག་ ཡིན་ འབྲིང་།
དགེ་ཚུལ་ཞེས་བྱ་དེ་དག་ལས། ། ཁྱིམ་ན་གནས་པ་ ཐ་མའོ། །
ཞེས་དང་། ས་ཐོབ་མ་གཏོགས་ཁྱིམ་པ་ནི། ། རྒྱལ་པོས་བླ་མར་
མི་བྱ་སྟེ། ། དེ་ལས་ཐོབ་པ་ཡོངས་ཤེས་པས། །གང་ཞིག་རྟགས་
ཅན་བྱ་བ་ཉིད། ། ས་ཐོབ་མ་གཏོགས་སློབ་དཔོན་ནི། ། ཁྱིམ་
གནས་གང་ཚེ་མཆོད་བྱེད་པ། ། དེ་ཚེ་སངས་རྒྱས་ཆོས་དང་ནི། །-
དགེ་འདུན་རྣམས་ལ་གུས་མེད་འགྱུར། ། ཞེས་དང༌། ལྷ་ཁང་
སོགས་ཀྱི་རབ་གནས་སོགས། །རྟགས་ཅན་གྱིས་ནས་རྟག་ཏུ་བྱ། །
གནས་གཅིག་དག་ན་གསུམ་ཡོད་ན། ། ཁྱིམ་པ་གོས་དཀར་ལྡན་
པས་མིན། ། ཞེས་ཁྱིམ་པ་རྡོ་རྗེ་འཛིན་པ་ལས་རབ་བྱུང་རྡོ་རྗེ་་
འཛིན་པ་ཆེས་ཁྱད་ཞུགས་པ་དང་། དེ་ལས་ཀྱང་དགེ་སློང་རྡོ་རྗེ་
འཛིན་པ་ཆེས་ཁྱད་པར་དུ་འཕགས་པར་གསུངས་ལ། ། དུས་་་
འཁོར་ རྩ་ རྒྱུད་ ལས། གང་ ཞིག་ ཁྱིམ་ པ་ བསྟི་ གནས་ སྤྱོད། །



274 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཡོག་པོ་ཞིང་བ་ཚོང་བ་དང་། ། དམ་ཆོས་འཚོང་བའི་རྨོངས་པ་
དེ། ། ས་ལ་རྡོ་རྗེ་འཛིན་པ་མིན། ། ཞེས་ཀྱང་གསུངས་སོ། །
དེས་ན་བོད་གང་དག སོ་སོ་ཐར་བའི་སྡོམ་པའི་འབྲས་བུ་མཐར་
ཐུག་དགྲ་བཅོམ་ཡིན་ལ། དེ་ནི་དགེ་བསྙེན་གྱིས་ཐོབ་པར་ནུས་པས།
དཀའ་ལ་དོན་ཆུང་ བའི་ དགེ་ སློང་ གིས་ ཅི་ཞིག་བྱ་ ཞེས་ སྨྲ་ བ་ ནི། .
བསྟན་པའི་གནད་མ་གོ་ཞིང་། ཐེག་པ་ཆེན་པོ་ལ་སོ་སོ་ཐར་བ་དོན་
མེད་པར་འཛིན་པའི་འཆལ་གཏམ་རྣམ་པར་མི་འཚམ་པ་ཡིན་ཏེ།
སངས་རྒྱས་ཀྱི་བསྟན་པའི་རྩ་བ་སུན་འབྱིན་པར་བྱེད་པའི་ཕྱིར་རོ། །
དེ་ལྟར་སོ་སོ་ཐར་བའི་སྡོམ་པ་བསྲུངས་པ་དང་མ་བསྲུང་བའི་ཕན་
ཡོན་དང་ཉེས་དམིགས་ཅུང་ཟད་མདོར་བསྡུས་པ་ཙམ་ཞིག་སྨོས་པ་
ཡིན་གྱི། རྒྱས་པར་བརྗོད་པ་ནི། ཡི་གེ་མངས་པར་འགྱུར་བས་
འདིར་མ་བྲིས་སོ། །
ད་ནི་ཡན་ལག་གི་དོན་བརྗོད་པར་བྱ་བ་ལ། ཐོག་མར་བསྙེན་
གནས་ཀྱི་རྣམ་པར་བཞག་པ་ནི། བསྙེན་གནས་ཀྱི་སྡོམ་པ་འདི་ཡང་
སློབ་དཔོན་གཞན་ལས་ཡང་དག་པར་བླང་བ་ངེས་གཟུང་དུ་དགོས་ཀྱི།
དཀོན་མཆོག་གི་དྲུང་དུ་རང་ཉིད་ཀྱིས་བླང་བ་སོགས་ནི། རྣམ་པ་
ཐམས་ཅད་དུ་མི་རུང་སྟེ། ད་ལྟའི་ཆོ་གས་སོ་སོ་ཐར་བའི་སྡོམ་པ་
སློབ་དཔོན་མེད་པར་རྟེན་གྱི་དྲུང་དུ་ལེན་པ་ནི། སྔོན་གྱི་ཆོ་ག་དང་
ད་ལྟར་གྱི་ཆོ་གའི་ཁྱད་པར་ལ་རྨོངས་ཤིང་། ཐེག་པ་གོང་འོག་གི་
སྡོམ་པ་ལེན་པའི་ཆོ་གའི་ཁྱད་པར་མ་ཕྱེད་པ་ཡིན་པའི་ཕྱིར་རོ། །



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 275
དེའི་ཕྱིར་མཛོད་ལས་ཀྱང་། གཞན་ལས་ནོད་པར་བྱ། ། ཞེས་
གསུངས་སོ། ། བསྙེན་གནས་བླང་བའི་ཡུལ་ངེས་པར་རབ་བྱུང༌ .
དགོས་པ་མ་ཡིན་ཏེ། འདུལ་བ་ལུང་ལས། ཁྱིམ་བདག་མགོན་
མེད་ཟས་སྦྱིན་གྱིས་ཀྱང་བསྙེན་གནས་ཕོག་པར་གསུངས་པའི་ཕྱིར་
རོ། ། འོན་ཀྱང་སོ་སོ་ཐར་བའི་སྡོམ་ལྡན་ཞིག་ངེས་པར་དགོས་
སོ། ། བླང་བའི་ཆོ་ག་སྐྱབས་འགྲོ་འཛིན་པ་སྔོན་དུ་འགྲོ་བས་ཁས་
ལེན་ལན་གསུམ་བྱས་པ་ལས་སྐྱེ་ཞིང་། དེའི་མཐར་བསླབ་པ་བརྗོད་
པ་ཁས་བླང་བའི་ཚུལ་གྱིས་བྱའོ། །དེ་ཡང་ཟླ་བ་བྱུང་ངོ་ཅོག་གམ།
ལོ་གཅིག་གམ། ། གཉིས་སམ། གསུམ་ལ་སོགས་པ་ཇི་ཙམ་ལེན་
པའི་དུས་དེ་སྲིད་དུ་ཉ་སྟོང་ཚེས་བརྒྱུད་གང་ལ་བསྲུང་བར་འདོད་པ་
ཐམས་ཅད་དུས་གཅིག་ཏུ་ལེན་པས་ཆོག་གི། ཐབས་རེ་བཞིན་བླང་
དགོས་པ་མ་ཡིན་ཏེ། མཛོད་འགྲེལ་ལས། གང་གིས་ཚེས་བརྒྱད་
ལ་རྟག་ཏུ་བསྙེན་གནས་ལ་གནས་པར་བྱའོ་ཞེས་ཁས་བླངས་པ་དེས་
ནི། ཞེས་གསུངས་པའི་ཕྱིར་རོ། ། ཉིན་མོ་བསྲུང་བར་མ་ནུས་ན་
མཚན་མོ་རིལ་བསྲུང་བར་ཁས་ལེན་པ་དང་མཚན་མོ་བསྲུང་བར་མི་
ནུས་ན་ཉིན་མོ་རྐྱང་བ་ལེན་པའང་རུང་བར་སློབ་དཔོན་བྱང་ཆུབ་
བཟང་བོས་ འདོད་དེ། ཉིན་ མོ་ ཙམ་ དུ་ ཡང་ དག་ པར་ལེན་ན།།
དུས་འདི་ནས་བཟུང་ཏེ་ཇི་སྲིད་ཉི་མ་མ་ནུབ་ཀྱི་བར་དུ་ཞེས་དུས་ཚོད་
ཡོངས་སུ་བཅད་པར་བྱའོ། ། ཞེས་བཤད་པས་སོ། ། མཛོད་ཀྱི་
རང་འགྲེལ་ལས། དེ་ལྟར་བྱས་ན་བཤན་པ་དང་། བྱི་བོ་བྱེད་པ་



276
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
-
དག་གི་མཚན་མོ་དང་ཉིན་མོའི་བསྙེན་གནས་དག་ཀྱང་འབྲས་བུ་ཡོད་
པར་རུང་ངོ༌། ། ཞེས་གསུངས་པ་ནི། དེ་དག་བསྙེན་གནས་་
མཚན་ཉིད་པར་བཞེད་པ་མ་ཡིན་ཏེ། ། དེ་ཉིད་ཀྱི་གོང་དེ་མ་ཐག་
ཏུ། ཡན་ལག་བརྒྱད་ཚང་བར་ནོད་པར་བྱའི། ཡན་ལག་མ་ཚང་
བ་ནི་མ་ཡིན་ནོ། ། ནང་བར་ནི། རེ་ཤིག་ཉི་མ་ཤར་བའི་ཚེ་སྟེ།
ཉིན་ཞག་པའི་སྡོམ་པ་ཡིན་པའི་ཕྱིར་རོ། ། གང་གིས་ཚེས་བརྒྱད་
ལ་རྟག་ཏུ་བསྙེན་གནས་ལ་གནས་པར་བྱའོ་ཞེས་སྔོན་ཡང་དག་པར་
བླང་བ་བྱས་ པ་དེས་ནི། ཟས་ཟོས་ནས་ཀྱང་ནོད་པར་བྱའོ། །
གཞན་ལས་ནོད་པར་བྱའི་བདག་ཉིད་ཀྱིས་ནི་མ་ཡིན་ཏེ། གཞན་ལ་
བལྟོས་པ་ལས་ནི། རྐྱེན་ཡོད་ཀྱང་མི་འདའ་བར་བྱ་བའི་ཕྱིར་རོ། །
དེ་ལས་གཞན་དུ་མནོས་པ་ལས་ནི། ལེགས་པར་སྤྱད་པ་ཙམ་དུ་
འགྱུར་གྱི་སྡོམ་པ་ནི་མ་ཡིན་ནོ། ། དེ་ལྟར་བྱས་ན་བཤན་པ་དང་
ཞེས་ སོགས་གསུངས་པའི་ཕྱིར་རོ། ། དེས་ན་ཉིན་ཞག་ཚང་བ་
དང་། ཡན་ལག་ཚང་བ་དང་། གཞན་ལས་ནོད་པར་བྱ་དགོས་ལ།
དེ་ལས་གཞན་ཉིན་ཞག་མ་ཚང་བ་དང་། ཡན་ལག་མ་ཚང་བ་སྲོག་
གཅོད་ལྟ་བུ་རེ་རེ་འམ། གཉིས་སམ་གསུམ་ལ་སོགས་པ་ཙམ་སྤོང་
པར་ཁས་བླངས་པ་དང༌། བདག་ཉིད་ཀྱིས་བླངས་པ་ནི། ལེགས་
པར་སྤྱད་པ་ཙམ་དུ་འགྱུར་གྱི་སྡོམ་པར་མི་འགྱུར་ལ། དེ་ལྟར་བྱས་
ན་བཤན་པས་མཚན་མོ་ཁོ་ན་བསྲུང་བར་ཁས་བླངས་པ་དང༌། བྱི་
བོས་ཉིན་མོ་ཁོ་ན་བསྲུང་བར་ཁས་བླང་བ་ཡང་སྡོམ་པར་མི་འགྱུར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 277 ་
ཀྱང་ལེགས་པར་སྤྱད་པ་ཙམ་དུ་འགྱུར་བས་འབྲས་བུ་སྟེ་དགོས་པ་
ཡོད་པ་ཡིན་ནོ། །ཞེས་བྱ་བའི་དོན་ནོ། །དེའི་ཕྱིར་བྱང་ཆུབ་བཟང་
བོས་བཤད་པའམ་ལེགས་སྤྱད་ཙམ་ལ་བསམས་ན་རུང་གི། སྡོམ་པ་
ལ་བསམས་ན་འཐད་པ་མ་ཡིན་ནོ། །དེས་ན་བསྙེན་གནས་ཉིན་ཞག་
གི་མཐའ་ཅན་དུ་ངེས་ཀྱང་། ཆོ་འཕྲུལ་ཆེན་པོ་ལྟ་བུ་ལ་ཟླ་བ་ཕྱེད་
པར་མ་ཆད་དུ་བསྲུང་བ་དུས་གཅིག་ལ་བླང་དུ་རུང་བ་ཡིན་ལ། དེ་
ཡང་ཉིན་ཞག་གཅིག་པའི་སྡོམ་པ་ལན་བཅོ་ལྔའི་བར་དུ་བཟླས་ཏེ་
བླངས་པ་ཡིན་པས་ཉིན་ཞག་པའི་སྡོམ་པར་མི་འགྱུར་བའི་སྐྱོན་མེད་
དོ། །དེ་ལྟར་ཡང་མཛོད་ཀྱི་རང་འགྲེལ་ལས། བསྙེན་གནས་ཀྱི་
སྡོམ་པ་ནི་ཉིན་ཞག་ཏུའོ། །ཞེས་བྱ་བ་དེ་ལྟར་དུ་ངེས་སོ། །ཅིའི་ཕྱིར་
ཞེ་ན། དུས་ཀྱི་མཐའ་ནི་གཉིས་ཏེ། སྲོག་གི་མཐའ་དང་ཉིན་ཞག་
གི་མཐའོ། །ཟླ་བ་ཕྱེད་ལ་སོགས་པ་ནི། ཉིན་ཞག་འདས་པས་སོ། །
ཞེས་གསུངས་པས་སོ། །དེ་ཡང་མཛོད་འགྲེལ་ལས། ད་ནི་འདི་
དཔྱད་པར་བྱ་སྟེ། རེ་ཤིག་ཅི་བཅོམ་ལྡན་འདས་ཀྱིས་ཉིན་ཞག་གི་
འོག་ཏུ་སྡོམ་པ་མི་སྐྱེ་བར་གཟིགས་ནས་ཉིན་ཞག་པའི་བསྙེན་གནས་
བསྟན་ནམ། འོན་ཏེ་དབང་བོ་གདུལ་དཀའ་བ་རྣམས་ཉིན་ཞག་
པའི་སྡོམ་པ་ཡང་དག་པར་སྦྱར་བར་བྱ་བའི་ཆེད་ཡིན་གྲང་། དེ་དེ་
ལྟར་བརྟག་ག་ལ་ནུས། ཕྱིན་ཆད་སྡོམ་པ་སྐྱེ་བ་ལ་ཡང་རིགས་པ་
དང་འགལ་བ་མེད་པའི་ཕྱིར་རོ། །ཞེས་གསུངས་པས་དབྱིག་གཉེན་
རང་ལུགས་ལ་ལོ་གཅིག་གི་ཉ་སྟོང་བརྒྱུད་གསུམ་བྱུང་ངོ་ཅོག་ལ་་་་



་་
278 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསྲུང་བའི་སྡོམ་པ་དུས་གཅིག་ལ་བླངས་པས་སྐྱེ་བར་བཞེད་པ་ཆེས་
གསལ་བས། མཁས་པ་ཁ་ཅིག ཇོ་བོ་རྗེ་དེ་ལྟར་བཞེད་པ་ལ།
ཇོ་བོས་མ་དགོངས་པ་མིན་མཆིས་ཞེས་ཟུར་ཟ་བ་ནི། དེ་བས་ཀྱང་
མ་དགོངས་པ་མིན་མཆི་ཞེས་བརྗོད་པར་བྱའོ། ། བསྙེན་གནས་ཀྱི་
སྤང་བྱ་ཡན་ལག་བརྒྱད་ཚེ་ཇི་སྲིད་འཚོའི་བར་དུ་སྤོང་བར་ཁས་ལེན་
པ་ནི། གོ་མིའི་དགེ་བསྙེན་ཞེས་བྱ་བར་ས་སྟོན་སྡེ་བ་དག་བཞེད་
པར་བཤད་དོ། ། དེ་ཡང་མཛོད་ལས། དམའ་བར་འདུག་སྨྲས་་་
བཟླས་པ་ཡིས། །མི་བརྒྱན་ནམ་ནི་ལངས་པར་དུ། །བསྙེན་གནས་
ཡན་ལག་ཚང་བར་ནི། །ནང་བར་གཞན་ལས་ནོད་པར་བྱ། །ཞེས་
པའི་རང་འགྲེལ་ལས་དམའ་བར་འདུག་པ་ནི། ཙོག་ཙོག་པོར་་་་
འདུག་ པའམ། པུས་ མོ་ བཙུགས་ ནས་ ཐལ་ མོ་ བསྣོལ་ བའམ།
ཐལ་མོ་སྦྱར་བ་སྟེ། ནད་པ་ནི། མ་གཏོགས་སོ། །མ་གུས་པ་ལ་ནི།
སྡོམ་པ་མི་སྐྱེའོ། །ཞེས་གསུངས་པས། ལེན་པ་བོ་སྟན་མཐོན་པོ་ལ་
སྐྱིལ་མོ་ཀྲུང་བཅས་ཏེ་འདུག་པ་ལ་སོགས་པ་ལ་བསྙེན་གནས་ཀྱི་སྡོམ་
པ་འབོགས་པའི་ཆོ་ག་བྱས་སུ་ཟིན་ཀྱང་སྡོམ་པ་སྐྱེ་བ་མ་ཡིན་ནོ། །
གཞན་ཡང་མཛོད་འགྲེལ་ལས། འབོགས་པ་བོས་ཚིག་མ་སྨྲས་པར་
སྔར་ཡང་སྨྲ་བར་མི་བྱ་ལ། ཁ་མཉམ་སྟེ་སྨྲ་བར་མི་བྱ་སྟེ། ཞེས་
གསུངས་པ་ལྟར། འཕགས་པ་ཐོགས་མེད་ཀྱིས་ཀྱང་གསུངས་པས།
ཐེག་པ་གོང་འོག་གི་སྡོམ་པ་གང་ཡིན་ཀྱང་འབོགས་ཆོག་དངོས་གཞི་
སློབ་དཔོན་གྱི་རྗེས་ སུ་བཟླས་དགོས་པ་རྣམས་ལ་སློབ་དཔོན་དང་
་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 279 །
མཉམ་པའམ་སྔོན་དུ་ཟློས་པ་ལ་སྡོམ་པ་མི་སྐྱེ་བར་ཁྱད་མེད་དོ། །
དེ་ཡང་བསྙེན་གནས་ཀྱི་སྡོམ་པའི་སྤང་བྱ་བརྒྱད་ལས། སྲོག་
གཅོད་པ་དང་། མ་བྱིན་པར་ལེན་པ་དང་། མི་ཚངས་པར་སྤྱོད་
པ་དང་། རྫུན་དུ་སྨྲ་བ་ སྟེ། རྩ་བའི་ལྟུང་བ་ བཞི་ སྤོང་བ་ནི།
ཚུལ་ཁྲིམས་ཀྱི་ཡན་ལག་དང་། ཆང་སྤོང་བ་བག་ཡོད་ཀྱི་ཡན་ལག་
དང་། གར་སོགས་ཕྲེང་སོགས་དང་། མལ་སྟན་ཆེ་མཐོ་དང༌།
དུས་མ་ཡིན་པའི་ཁ་ཟས་སྤོང་བ་གསུམ་ནི། བརྟུལ་ཞུགས་ཀྱི་ཡན་
ལག་ཡིན་ཏེ། མཛོད་ལས། ཚུལ་ཁྲིམས་ཡན་ལག་བག་ཡོད་་་་
པའི། །ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་
གསུམ་རིམ་བཞིན། །ཞེས་གསུངས་པ་ལྟར་རོ། །བསྙེན་གནས་ཀྱི་སྒྲ་
བཤད་པ་ཡང་མཛོད་འགྲེལ་ལས། འདིས་དགྲ་བཅོམ་པ་དག་དང་
ཉེ་བར་གནས་པར་བྱེད་པས་ན་བསྙེན་གནས་ཏེ། དེ་དག་གི་རྗེས་
སུ་སློབ་པའི་ཕྱིར་རོ། །གཞན་དག་ན་རེ། འདིས་ཇི་སྲིད་འཚོའི་
སྡོམ་པ་དང་ཉེ་བར་གནས་པར་བྱེད་པའི་ཕྱིར་རོ་ཞེས་ཟེར་ཏོ། །ཡང་
ན་དགེ་བའི་རྩ་བ་ཆུང་ངུ་རྣམས་ཀྱི་དགེ་བའི་རྩ་བ་གསོས་འདེབས་
པའི་ཕྱིར་གསོ་སྦྱོང་སྟེ། གང་ཕྱིར་ཡིད་ཀྱི་དགེ་བ་གསོས་འདེབས་དེ་
ཡི་ཕྱིར། འདི་ནི་བཅོམ་ལྡན་འདས་ཀྱིས་གསོ་སྦྱོང་བཤད་ཅེས་་་
གྲགས། །ཞེས་འབྱུང་བས་ན་གསོ་སྦྱོང་ཡིན་ནོ། །ཞེས་གསུངས་པ་
ལྟར་ཏེ། འོན་ཀྱང་རྒྱུད་སྡེ་འོག་མ་དག་ལ་གྲགས་པའི་གསོ་སྦྱོང་
དང་བསླབ་བྱའི་གྲངས་དང་གསོ་སྦྱོང་གི་ཐ་སྙད་ཙམ་འདྲ་ཡང་དོན་
་་་་



-
--
-
280 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཅིག་པ་མ་ཡིན་ཏེ། དེ་དག་ནི་ཐེག་པ་ཆེན་པོའི་སྡོམ་པ་ཡིན་པའི་
ཕྱིར་རོ། །བསྙེན་གནས་ཀྱི་སྤང་བྱ་བརྒྱད་ལས། རྩ་བ་བཞི་ཡན་
ལག་ཚང་བ་གང་ཡང་རུང་བས་ནི། བསྙེན་གནས་ཀྱི་སྡོམ་པ་ཉམས་
པ་དང་། སྡོམ་པའི་དགོས་པ་བསྒྲུབ་མི་ནུས་པ་དང༌། ཚུལ་ཁྲིམས་
འཆལ་བ་ཞེས་བྱ་ལ། - རྩ་བ་བཞི་ཡན་ལག་མ་ཚང་བའི་ལྟུང་བ་
རྣམས་དང་། ལྷག་མ་བཞི་དངོས་སུ་བླངས་པ་ལས་འདས་པ་ཡན་
ལག་ཚང་བ་དང་མ་ཚང་བ་རྣམས་ལ་ནི། བཤགས་བྱའི་ཉེས་པ་
དང་། དེ་དག་གི་ཕྱོགས་དང་མཐུན་པ་རྣམས་ལ་བསྡམ་བྱའི་ཉེས་
པར་འགྱུར་ལ། འོན་ཀྱང་ཁྱིམ་པའི་སྡོམ་པ་གཉིས་དང་འགལ་བའི་
ཉེས་པ་རྣམས་ལ་ལྟུང་བ་ཞེས་བྱ་བ་དང་ཉེས་པ་ཞེས་བྱ་བའི་མིང་ཙམ་
དུ་ཟད་ཀྱི། ཕམ་འདྲ་དང་ལྟུང་བྱེད་ཉེས་བྱས་སོགས་ཀྱི་ཐ་སྙད་
བྱེད་པ་མ་ཡིན་ནོ། །དེ་འདྲ་བའི་བསྙེན་གནས་ཀྱང་ལེན་པའི་དུས་ནི།
སློབ་དཔོན་བྱང་ཆུབ་བཟང་བོས། ཉིན་དང་མཚན་དུ་བསྙེན་་་་་
གནས་ཀྱི་སྡོམ་པ་བརྒྱུད་བླང་བར་འདོད་ན། ཉི་མ་འཆར་བའི་སྔོན་
དུ་དེ་བླང་བར་བྱའོ། །ཞེས་གསུངས་པ་ལྟར། བསྡུ་བ་དང་མཛོད་
འགྲེལ་གྱི་དགོངས་པ་ཡང་ཡིན་པས། དེ་རིང་ཉི་མ་མ་ཤར་བའི་
གོང་དུ་བླངས་ནས། སང་ཉི་མ་མ་ཤར་བར་དུ་བསྲུང་བ་དགོས་ཀྱི།
ཉི་མ་ཤར་རྗེས་ཟས་ཟོས་ནས་བླངས་པ་ནི། ལེགས་པར་སྤྱད་པ་
ཙམ་དུ་འགྱུར་གྱི་སྡོམ་པ་སྐྱེ་བ་མ་ཡིན་ལ། འོན་ཀྱང་དེའི་དམིགས་
བསལ་དུ་མཛོད་འགྲེལ་ལས། གང་གིས་ཚེས་བརྒྱད་ལ་རྟག་ཏུ་



-
---
.
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 281
བསྙེན་གནས་ལ་གནས་པར་བྱའོ་ཞེས་སྔོན་དུ་ཡང་དག་པར་བླང་བར་
བྱས་པ་དེས་ནི། ཟས་ཟོས་ནས་ཀྱང་ནོད་པར་བྱའོ། ། ཞེས་་་་་་་
གསུངས་ཏེ། ཟླ་བ་བྱུང་ངོ་ཅོག་གི་ཚེས་བརྒྱད་ལ་བསྲུང་བར་སྔོན་
དུ་ཁས་བླངས་པ་ཡིན་ན། གང་གི་ཚེ་ཟས་མ་ཟོས་གོང་དུ་ཚེས་་
བརྒྱད་ཡིན་པ་དང་དེ་ལ་བསྙེན་གནས་བྱེད་དགོས་པ་བརྗེད་པ་ལས་
ཟས་ཟོས་རྗེས་དྲན་ན། ཟས་ཟོས་ཟིན་ནས་བསྲུངས་པས་ཀྱང་སྡོམ་
པ་ལ་གནས་པར་འགྱུར་རོ་ཞེས་བྱ་བའི་དོན་ནོ། །བསྙེན་གནས་ཀྱི་
སྡོམ་པ་གཏོང་བའི་ཚུལ་ནི། འཕགས་པ་ཐོགས་མེད་ཀྱིས་བསྡུ་བར།
ཉི་མ་ཤར་བ་དང་། བསམ་པ་ཉམས་པ་དང་། ཉི་མ་མ་ཤར་གོང་
དུ་ཤི་བ་གསུམ་གྱིས་གཏོང་བར་གསུངས་ཤིང་། ལོག་ལྟ་སྐྱེས་པ་
དང་། བསླབ་པ་ཕུལ་བ་ནི། བསམ་པ་ཉམས་པས་བསྡུས་པར་
བཞེད་པ་ལྟར་རོ། །བསྙེན་གནས་ཀྱི་སྡོམ་པ་འབོགས་པའི་ཆོ་ག་ནི།
འདུལ་བ་ལུང་དང་། འདུལ་བའི་བསྟན་བཅོས་འགྲེལ་བ་དང་་་་
བཅས་པ་གང་ནས་ཀྱང་མ་གསུངས་ལ། མངོན་པ་དང་ས་སྡེ་ནས་
ཀྱང་བསྙེན་གནས་ཀྱི་རྣམ་གཞག་ཙམ་མ་གཏོགས། འབོགས་ཆོག་
མ་གསུངས་ཤིང་དགེ་བསྙེན་གྱི་སྡོམ་བརྒྱུད་དང༌། བྱང་ཆུབ་བཟང་
བོས་ཆོ་ག་དང་རྣམ་གཞག་གསུངས་ཀྱང་། ཕལ་ཆེན་སྡེ་བའི་ལུགས་
སུ་མངོན་ལ། དེའི་ཕྱིར་ན་ཆོ་ག་ནི། གནས་འཇོག་གི་མདོ་ལས་
རྒྱས་པར་གསུངས་པ་ལས་ཤེས་དགོས་ཀྱང་། མདོའི་ཚིག་ནི། ཡི་
གེ་མངས་པས་མ་བྲིས་སོ། །བསྙེན་གནས་ཀྱི་སྡོམ་པའི་རྣམ་པར་
...



282 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཞག་པ་མདོ་ཙམ་བཤད་ཟིན་ཏོ། །
ད་ནི་དགེ་བསྙེན་གྱི་སྡོམ་པའི་རྣམ་པར་བཞག་པ་མདོ་ཙམ་
བརྗོད་པར་བྱ་སྟེ། དེ་ཡང་ཉི་འོག་པ་རྣམས་སྐྱབས་འགྲོ་ཙམ་གྱིས་
དགེ་བསྙེན་དུ་འགྱུར་བར་འདོད་པ་ལ་། ཁ་ཆེ་བྱེ་བྲག་སྨྲ་བ་དག
དེ་ནི་མི་འཐད་དེ། དགེ་བསྙེན་གྱི་སྡོམ་པ་མ་བླངས་པར་དགེ་་་
བསྙེན་དུ་ག་ལ་འགྱུར་ཏེ། དགེ་སློང་གི་སྡོམ་པ་མ་བླངས་པར་དགེ་
སློང་དུ་མི་འགྱུར་བ་བཞིན་ནོ་ཞེས་ཟེར་ཏོ། །དེ་ལ་མདོ་སྡེ་བས། དེ་
གཉིས་མི་མཚུངས་པར་བྱས་ནས། སྐྱབས་གསུམ་འཛིན་པ་ཙམ་གྱི་
དགེ་བསྙེན་ཡོད་ལ། སྐྱབས་གསུམ་འཛིན་པ་ཙམ་གྱི་དགེ་སློང་མེད་
པའི་ཁྱད་པར་ཕྱེ་ནས། སྐྱབས་གསུམ་འཛིན་པ་ཙམ་གྱི་དགེ་བསྙེན་
ཡང་བཞེད་དོ། །ལེན་པའི་ཆོ་ག་ཡང་། བྱེ་བྲག་སྨྲ་བའི་ལུགས་ལ།།
སྐྱབས་སུ་འགྲོ་བའི་རྗེས་སུ་བདག་ཇི་སྲིད་འཚོའི་བར་དུ་དགེ་བསྙེན་
དུ་གཟུང་དུ་གསོལ་ལན་གསུམ་བཟླས་པས། བཟླས་པ་ ཐ་མའི་་་
སྐྱབས་བརྗོད་དང་བདག་བརྗོད་རྫོགས་པ་ཙམ་གྱི་སྐབས་སུ་སྡོམ་པ་
འཐོབ་ལ། བསླབ་པ་བརྗོད་པ་ནི། དེའི་རྗེས་སུ་ཁས་བླངས་པའི་
ཚུལ་གྱིས་ལན་གཅིག་བཟླས་པ། དགེ་ཚུལ་གྱི་སྡོམ་པ་འབོགས་པ་
དང་མཚུངས་པར་འདོད་དེ། མིང་ཆེན་གྱི་མདོ་ལས། མིང་ཆེན་
འདི་ལྟར་ཁྱིམ་པ་གོས་དཀར་བོ་བགོས་པ། སྐྱེས་པ་ཕོའི་དབང་བོ་
དང་ལྡན་པ་གཅིག་སངས་རྒྱས་ལ་སྐྱབས་སུ་འགྲོ། ཆོས་དང་དགེ་
འདུན་ལ་སྐྱབས་སུ་འགྲོ་ཞིང༌། བདག་དགེ་བསྙེན་དུ་གཟུང་དུ་་



༔ ，，
，
，
༔
，
，，，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 283
གསོལ་ཞེས་ཚིག་ཏུ་སྨྲ་ན་འདི་ཙམ་གྱིས་དགེ་བསྙེན་དུ་འགྱུར་རོ། །
ཞེས་གསུངས་པ་ལ་བརྟེན་པའོ། །གཞན་ཡང་། ཁ་ཆེ་བྱེ་བྲག་ཏུ་སྨྲ་
བ་ལྟར་ན་ལེན་པའི་ཚེ་ཡང་དགེ་བསྙེན་གྱི་བསླབ་གཞི། རྩ་བ་བཞི་
དང་ཆང་དང་ལྔ་ ཀ་ སྤོང་བའི་ ཡན་ལག་ཚང་བར་ནོད་དགོས་ཀྱི།
མ་ཚང་ན་སོ་ཐར་རིས་བརྒྱུད་དུ་མ་གཏོགས་པར་འདོད་དེ། མཛོད་
ཀྱི་འགྲེལ་བཤད་ལས། རྣམ་པ་བརྒྱད་དུ་མ་གཏོགས་པ་ཞེས་བྱ་བ་
ལ། སོ་སོ་ཐར་བའི་སྡོམ་པ་རྣམ་པ་བརྒྱུད་མ་གཏོགས་པ་གཞན་ནི།
ཉི་ཚེ་བ་དང་མ་ཚང་བ་ཡང་ཡོད་དོ། ། ཞེས་ སོགས་གསུངས་པའི་
ཤུགས་ལས་ཤེས་སོ། །འོ་ན། མིང་ཆེན་གྱིས་ཞུས་པའི་མདོ་ལས།
བཙུན་པ་ཇི་ཙམ་གྱིས་སྣ་གཅིག་སྤྱོད་པའི་དགེ་བསྙེན་དུ་འགྱུར་བ་
ལགས། ཞེས་སོགས་ཞུས་པའི་ལན་དུ། གཅིག་བསྲུངས་པས་སྣ་
གཅིག གཉིས་བསྲུངས་པས་ཕྱོགས་གཅིག གསུམ་མམ་བཞི་
བསྲུང་བ་ཕལ་ཆེར་སྤྱོད་པ། ལྔ་བསྲུང་བ་ཡོངས་སུ་རྫོགས་པར་སྤྱོད་
པའི་དགེ་བསྙེན་དུ་གསུངས་པ་ཇི་ལྟར་གྲངས་ཞེ་ན། འདི་ལ་ཁ་ཆེ་
བྱེ་བྲག་ཏུ་སྨྲ་བ་ལྟར་ན། སྡོམ་པ་དེ་དག་ཐམས་ཅད་ཀྱིས་འཐོབ་
ཀྱང་། གང་བསྲུངས་པ་དེའི་ཆ་ནས་ཚུལ་ཁྲིམས་དང་ལྡན་པ་དང།
མ་བསྲུངས་པ་དེའི་ཆ་ནས་ཚུལ་ཁྲིམས་འཆལ་བ་ཡིན་ནོ་ཞེས་ཟེར་
ཏོ། །མཛོད་ལས། དགེ་བསྙེན་ཉིད་དུ་ཁས་བླངས་པས། །སྡོམ་པ་
བསྟེན་པ་དགེ་སློང་བཞིན། ། སྣ་གཅིག་སྤྱོད་སོགས་ཇི་ལྟ་བུ། །དེ་
བསྲུང་བ་ལ་བསྲུངས་ཞེས་གྲག ། ཅེས་གསུངས་པ་ལྟར་རོ། །གྲག་
-
་



284་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཅེས་པ་ནི། མ་རངས་པའི་ཚིག་སྟེ། དབྱིག་གཉེན་རང་ལུགས་ལ།
སྡོམ་པ་ཐམས་ཅད་བླངས་ནས། གཅིག་མ་གཏོགས་པ་འཆལ་ན།
དེ་ནི་དགེ་བསྙེན་མ་ཡིན་པའི་ཕྱིར། སྣ་གཅིག་སྤྱོད་པའི་དགེ་བསྙེན་
གང་ཡིན་ཞེས་སོགས་ཞུ་བ་ཡང་མི་རིགས་ན། ལན་ལྟ་སྨོས་ཀྱང་ཅི་
དགོས། དེས་ན་དང་བོར་ལེན་པའི་ཚེ་ན་སྣ་གཅིག་དང་གཉིས་ལ་
སོགས་པ་རང་གིས་ཇི་ཙམ་ནུས་པ་དེ་ཙམ་དུ་བླངས་ནས་བསྲུང་བ་སྣ་
གཅིག་སྤྱོད་པ་སོགས་ཀྱི་དགེ་བསྙེན་དུ་རིགས་སོ་ཞེས་བཞེད་དོ། །
ལེན་པའི་ཆོ་ག་ལ་ཡང་། དགེ་བསྙེན་གྱི་སྡོམ་བརྒྱད་ཀྱི་འགྲེལ་བར།
དང་བོར་སྐྱབས་འགྲོ་ལན་གསུམ། དེ་ནས་བསླབ་པ་བརྗོད་པ་ལན་
གསུམ། དེ་རྗེས་སྐྱབས་སུ་སོང་ནས་བདག་བསླབ་པའི་གནས་ལྔ་
བླངས་པའི་དགེ་བསྙེན་དུ། བདག་སློབ་དཔོན་གྱིས་གཟུང་་་་་
གསོལ་ཞེས་འབྱུང་ཞིང་། བརྒྱད་སྟོང་འགྲེལ་ཆེན་དུ་ཡང་། དགེ་
བསྙེན་ནི། སྐྱབས་གསུམ་འཛིན་པ་དང་བསླབ་པའི་གཞི་ལྔ་ཡོངས་
སུ་འཛིན་པའོ། །དགེ་བསྙེན་མ་ཡང་དེ་བཞིན་ཡིན་པའི་ཕྱིར་རྣམ་པ་
གཉིས་ཏེ། སྐྱབས་གསུམ་འཛིན་པའི་དགེ་བསྙེན་དུ་སློབ་དཔོན་
གྱིས་གཟུང་དུ་གསོལ། ཞེས་བྱ་བ་དང་། དེ་བཞིན་དུ་གསུམ་ལ་
སྐྱབས་སུ་སོང་ནས། བསླབ་པའི་གཞི་ལྔ་ཡོངས་སུ་འཛིན་པའི་དགེ་
བསྙེན་དུ་སློབ་དཔོན་གྱིས་གཟུང་དུ་གསོལ་ཞེས་འདུལ་བ་ལས་གཉིས་
སུ་སྨོས་པའི་ཕྱིར་རོ། ། ཞེས་ བཤད་དེ། དེ་གཉིས་ཀའང་སྡེ་བ་
གཞན་གྱི་འདུལ་བ་ལ་ཡོད་པར་སྣང་གི གཞི་ཐམས་ཅད་ཡོད་པར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 285
སྨྲ་བའི་འདུལ་བ་བོད་ན་འགྱུར་བ་གང་ནའང་དེ་འདྲ་བ་མེད་ལ།
སྣ་གཅིག་སྤྱོད་པ་སོགས་ཀྱི་ཐ་སྙད་དང་ཆོ་ག་གསུངས་པའང་མི་སྣང་
ཞིང་། བླ་མ་དག་ཡོངས་རྫོགས་ཀྱི་དགེ་བསྙེན་གྱི་ཆོ་ག་ཁ་སྤོས་ནས་
བྱེད་མོད། གཞི་ཐམས་ཅད་ཡོད་པར་སྨྲ་བ་དག་སྣ་གཅིག་སྤྱོད་པ་
སོགས་ ཀྱི་ དགེ་ བསྙེན་ ཁས་ ལེན་ མི་ ལེན་ བརྟགས་ ནས་ བྱོས་ ཤིག
ཡོངས་རྫོགས་སོགས་ཀྱི་དགེ་བསྙེན་རྣམས་ཀྱི་གསོ་སྦྱོང་ནི། བསྙེན་
གནས་ཡིན་པར་གསུངས་པས། དགེ་བསྙེན་རྣམས་ཀྱིས་ཀྱང་ཉ་
སྟོང་ཚེས་བརྒྱད་ལ་ཡན་ལག་བརྒྱད་དང་ལྡན་པའི་གསོ་སྦྱོང་ལ་གནས་
པར་བྱ་དགོས་ལ། དགེ་བསྙེན་གྱི་སྡོམ་པ་དང་འགལ་བའི་ལྟུང་བ་
ཕྲ་རགས་ནི། བསྙེན་གནས་དང་ཆོས་མཚུངས་ཤིང་། འདི་ཇི་
སྲིད་འཚོའི་སྡོམ་པ་ཡིན་པས་གཏོང་བའི་རྣམ་གཞག་ཕལ་ཆེར་རབ་
བྱུང་གི་སྡོམ་པ་དང་མཚུངས་པས་འོག་ཏུ་བཤད་པ་ལས་ཤེས་པར་
ནུས་སོ། །དེ་ལྟར་ན་དགེ་བསྙེན་གྱི་སྡོམ་པའི་རྣམ་པར་བཞག་པ་ཅུང་
ཟད་མདོར་སྨོས་པ་ཙམ་ཞིག་བརྗོད་ཟིན་ཏོ། །
ད་ནི་རབ་ཏུ་བྱུང་བའི་སྡོམ་ཚིགས་སྔ་ཕྱི་དག་གི་རྣམ་པར་་་་
བཞག་པ་ཆེ་ལོང་ཙམ་ཞིག་བརྗོད་པར་བྱའོ། །འདི་ལ་གསུམ། མ་
ཐོབ་ པ་ ཐོབ་ པར་ བྱེད་ པ། ཐོབ་ པ་ མི་ ཉམས་ པར་ བསྲུང་ བ།
ཉམས་ན་ཕྱིར་བཅོས་ཚུལ་ལོ། །དང་བོ་ནི། དགེ་ཚུལ་དང་བསྙེན་
པར་རྫོགས་པའི་སྡོམ་པ་གཉིས་ཀའང་འགལ་རྐྱེན་བར་ཆད་བཞི་་་
སྤངས་ཤིང་མཐུན་རྐྱེན་ལྔ་ཚང་བ་ལས་སྐྱེ་དགོས་སོ། ། འགལ་རྐྱེན་



.
286 ་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བར་ ཆད་ བཞི་ ནི། སྡོམ་ པ་ གནས་ པ་ དང་། མཛེས་ པ་ དང༌།
ཁྱད་པར་དུ་འགྱུར་བ་དང་། སྐྱེ་བ་ལ་བར་དུ་གཅོད་པའོ། །དེ་ལ་
བུ་ལོན་ཆགས་པ་དང་། བྲན་དང་། ཕ་མས་མ་གནང་བ་དང་།
རྒྱལ་པོས་མ་གནང་བ་ལ་སོགས་པ་ནི། གནས་པ་ལ་བར་དུ་གཅོད་
པ་སྟེ། སྡོམ་པ་སྐྱེས་སུ་ཟིན་ཀྱང་། བར་ཆད་དེ་དག་གི་དབང་
གིས་ཡུན་རིང་དུ་མི་གནས་པར་འབབ་དགོས་པ་སོགས་ཀྱི་རྒྱུ་བྱེད་
པའི་ཕྱིར་རོ། ། སྐྱེས་ཙམ་ནས་སྐྲ་སེར་བོ་དང་སེར་སྐྱར་འདུག་པ་་
སོགས་ལུང་དང་མདོ་ལ་སོགས་པ་དག་ལས་རྒྱ་ཆེར་གསུངས་པ་རྣམས་
ནི། མཛེས་པ་ལ་བར་དུ་གཅོད་པ་སྟེ། སྡོམ་པ་སྐྱེས་སུ་ཟིན་ཀྱང་།
ལུས་བྱེད་མི་སྡུག་པ་སོགས་ཀྱི་རྐྱེན་གྱིས་ཁྱིམ་པ་དག་བསྟན་པ་ལ་མ་
དད་པའི་རྒྱུ་བྱེད་པའི་ཕྱིར་རོ། །དེ་ཡང་ལུས་ལ་མི་མཛེས་པའི་བར་
ཆད་དང་ལྡན་ཀྱང་རབ་ཏུ་བྱུང་ན་བསྟན་པ་ལ་ཕན་པ་སོགས་ཀྱི་་
དགོས་པ་ཁྱད་པར་ཅན་ཡོད་ན་རབ་ཏུ་བྱུང་བ་ལ་ཉེས་པ་མེད་དེ།
མེ་ཏོག་ཕྲེང་རྒྱུད་ལས། དེ་དག་དགེ་རྒྱུན་མེད་མིན་ཞིང་། །ཐར་
བའང་མི་འདོད་མེད་མིན་མོད། །གཅིག་ཏུ་བསྟན་ལ་སྐྱེ་བོ་ཡིས། །
ཐོས་ན་སྐྱོན་དུ་བལྟ་ཕྱིར་བཀག ། བསམ་དང་རྗེས་ཀྱི་བསམ་
ཤེས་ཤིང་། །འདོན་ཤེས་ཡེ་ཤེས་ཐོབ་པ་ནི། །མཐུ་ཡིས་འཇིག་རྟེན་
འཛིན་བྱེད་ཕྱིར། །རབ་ཏུ་འབྱིན་ལ་ཉེས་པ་མེད། །ཅེས་གསུངས་པ་
ལྟར་རོ། །ན་བ་སོགས་ནི། ཁྱད་པར་དུ་འགྱུར་བའི་བར་ཆད་དེ།
སྡོམ་པ་སྐྱེས་སུ་ཟིན་ཀྱང་། ནད་ཀྱི་དབང་གིས་བསླབ་པ་སོགས་ལ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 287 ་
སྦྱོར་མི་བཟོད་པས་ཡོན་ཏན་གོང་ནས་གོང་དུ་ཁྱད་པར་དུ་འགྱུར་
བའི་གེགས་བྱེད་པའི་ཕྱིར་རོ། ། སྐྱེ་བའི་བར་ཆད་ནི། མཚམས་
མེད་པ་བྱས་པ་དང༌། ཟ་མ་དང་། མ་ནིང་དང་། སྤྲུལ་བ་ལ་
སོགས་པ་དང༌། བྱང་གི་སྒྲ་མི་སྙན་པ་ལ་སོགས་པ་འགྲོ་བ་རིགས་མི་
མཐུན་དང་། རྣམ་སྨིན་གྱི་སྒྲིབ་པ་ཅན་ལ་སོགས་པ་ནི། ད་ལྟ་
འབྱུང་རིང་ཞིང་མཚམས་མེད་བྱས་པ་འབྱུང་སྲིད་ཀྱང་། དེ་ནི་
དགག་བྱ་ཆེ་བར་ཅུང་ཟད་ཤེས་སླ་བར་འདུག་ནའང༌། བར་ཆད་
གང་དང་ལྡན་ན་སྡོམ་པ་སྐྱེ་མི་སྲིད་པའི་བར་ཆད་ཆེས་ཤིན་ཏུ་འབྱུང་
ཉེ་བ་དག་ལ་བར་ཆད་དུ་མི་འཛིན་ཞིང་། བར་ཆད་མ་ཡིན་པ་ལ་
ཡིན་པར་བཟུངས་ནས། སྡོམ་པ་འབོགས་པའི་གཟུགས་བརྙན་་་་
ཙམ་མ་གཏོགས། སྡོམ་པ་སྐྱེ་ངེས་པ་ཉིན་མོའི་སྐར་མ་ལྟར་གྱུར་
ནས། ། བསྟན་པའི་རྩ་བ་རྨང་ནས་འདོན་པ་དུ་མ་ཞིག་སྣང་བ་འདི་
ལྟ་སྟེ། ཕམ་པ་བཞི་འཆབ་སེམས་སྐྱེས་པ་གང་ཡང་རུང་བ་དག་
གིས། རྒྱུད་ལ་གོས་ན་ཚེ་དེ་ལ་སྡོམ་པའི་སྐལ་བ་མེད་པ་ཡིན་ཏེ།
རྒྱ་ཆེར་འགྲེལ་ལས། ཕམ་པར་གྱུར་པ་བཞི་ལས་ལྟུང་བ་གང་ཡང་
རུང་བ་ཞིག་བྱུང་བ་མ་ཡིན་ནམ། ཞེས་བྱ་བ་ཡང་། རབ་ཏུ་བྱུང་
བའི་ཕྱིར་ཉེ་བར་འོངས་པ་ལ་ཁྱོད་ཕམ་པར་གྱུར་པ་བཞི་ལས་གང་
ཡང་རུང་བ་ཞིག་བྱུང་བ་མ་ཡིན་ནམ་ཞེས་དྲི་བར་བྱ་ཞེས་ཞེས་བྱ་བ་ལ་
སོགས་པ་བརྗོད་པར་བྱའོ། །གང་ཡང་རུང་བ་གཅིག་ཅེས་སྨྲས་པས་
ནི། གཅིག་གིས་ཀྱང་སྐྱེ་བའི་ཆོས་ཉིད་མེད་པ་ཡིན་ནོ་ཞེས་བྱ་བར་



288 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྟོན་ནོ། ། ཞེས་གསུངས་པ་ལྟར་རོ། ། དེས་ན་ད་ལྟ་མི་ཚངས་པར་
སྤྱོད་པའམ་མ་བྱིན་པར་ལེན་པ་སོགས་འཆབ་ཅིང་གསོད་སེམས་སྐྱེས་
པ་རྒྱུད་ལ་བྱུང་བཞིན་དུ་སླར་ཡང་རབ་ཏུ་བྱུང་བ་དང་བསྙེན་པར་
རྫོགས་པར་བྱེད་པ་ཆེས་བ་མང་བོ་ཞིག་གིས་ཕྱོགས་ཀུན་ཏུ་གང་མོད།
དེ་དག་ལ་སྡོམ་པ་ཕྲ་མོ་ཙམ་ཡང་སྐྱེ་བ་སྲིད་པ་མ་ཡིན་ནོ། །དེའི་ཕྱིར།
དེ་འདྲ་བ་ཕམ་པ་འཆབ་བཅས་ཀྱིས་ཉམས་བཞིན་དུ་སླར་ཡང་བསྙེན་
པར་རྫོགས་པའི་གཟུགས་བརྙན་བླངས་ནས། དེས་གང་ཟག་་་་་་
གཞན་རབ་བྱུང་བསྙེན་རྫོགས་ཀྱི་མཁན་སློབ་དང་ལས་ཀྱི་ཁ་སྐོང་བྱེད་
པ་དང་། དེ་ཉིད་སྔར་ཕམ་པ་བྱུང་ཞིང་ཉམས་པར་བསྒྲུབ་བྱ་ཁོ་
རང་ཉིད་ཀྱིས་ཀྱང་ངེས་བཞིན་དུ་འཛེམ་མེད་དུ་འཇུག་པ་དུ་མ་ཞིག་
སྣང་བ་དེ་དག་གིས་མཁན་སློབ་བྱས་པ་དང་ལས་ཀྱི་ཁ་སྐོང་བྱས་པའི་
དགེ་ཚུལ་དང་བསྙེན་རྫོགས་ཀྱི་ཆོ་ག་ཇི་སྙེད་ཅིག་བྱས་པ་ཐམས་ཅད་
ལ་སྡོམ་པ་མི་སྐྱེ་བར་ངེས་པས། རབ་བྱུང་བསྙེན་རྫོགས་ཀྱི་གཟུགས་
བརྙན་ཙམ་མ་གཏོགས་སྡོམ་པ་མེད་པ་འབའ་ཞིག་གིས་ས་ཕྱོགས་གང་
བར་བྱེད་པའི་སྦྱོར་བ་ལ་ཞུགས་པ། མཁན་སློབ་དང་དད་དགེ་བར་
ཐ་སྙད་བཏགས་པ་དུ་མ་ཞིག་སྣང་བ་ནི། སངས་རྒྱས་ཀྱི་བསྟན་པ་
ལྷག་མ་མེད་པར་འཇོམས་པའི་ཆོམ་རྐུན་ཡིན་པར་ཤེས་པར་བྱོས་ཤིག
དེ་ཡང་སྔར་ཕམ་ པས་ཉམས་པ་ལ་བསྒྲུབ་བྱ་རང་ཉིད་ཀྱིས་ཀྱང་་་་
ཉམས་པར་ཤེས་ན་མི་སྐྱེ་བ་ཡིན་གྱི། མཁན་པོ་ཉམསཔ་ཡིན་ཀྱང་།
བསྒྲུབ་བྱས་རྣམ་དག་ཏུ་ཡིད་ཆེས་ན་ནི། སྐྱེ་བ་ཡིན་ནོ། །དེའི་ཕྱིར་
，



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 289
འདུལ་བའི་མདོ་ལས། དགེ་སློང་ཉིད་མ་ཡིན་པར་ཤེས་ན་ནི། མི་
སྐྱེའོ། །ཞེས་པའི་རྒྱ་ཆེར་འགྲེལ་ལས། ཡང་དག་པར་ལེན་པར་
བྱེད་པས་མཁན་པོ་དེ་བསྙེན་པར་མ་རྫོགས་པ་ཉིད་དམ། ཉམས་པ་
ཉིད་ཡིན་པས་དགེ་སློང་ཉིད་མ་ཡིན་པར་ཤེས་ན་ནི། མཁན་པོ་
དང་ལྡན་པའི་སྡོམ་པ་མི་སྐྱེ་བ་ཁོ་ནའོ། །ཞེས་གསུངས་ལ། མཁན་
པོ་དང་ལྡན་པའི་ཞེས་སྨོས་པ་ནི། མཁན་པོ་མེད་པར་ཡང་སྡོམ་པ་
སྐྱེ་བ་ཡོད་པས་དེ་ལས་ཁྱད་པར་དུ་བྱ་བའི་ཕྱིར་ཏེ། མདོར་ན་་་
མཁན་པོ་ཡོད་ཅིང་དེ་ཡང་སྔར་ཉམས་པ་ཡིན་པ་དང་། རབ་བྱུང་
བསྙེན་རྫོགས་བྱེད་པ་དེས་ཀྱང་མཁན་པོའམ། སློབ་དཔོན་ནམ།
དད་དགེ་བ་དེ་སྔར་ཉམས་པ་ཡིན་པར་ངེས་སམ་ཡིད་གཉིས་ཟ་ན་
སྡོམ་པ་གཏན་མི་སྐྱེ་བ་ཡིན་ནོ། །གཞན་ཡང་། དགེ་ཚུལ་དང་་
བསྙེན་རྫོགས་གང་ཡིན་ཀྱང་། སྡོམ་པ་ལེན་པའི་ཚེ་རང་རང་གི་
བསླབ་བྱ་ ལ་ བལྟོས་པའི་ངེས་ པ་ ལྔ་ དང༌ བྲལ་ བ་ ཞིག་ དགོས་ ཀྱི།
ངེས་པ་ལྔ་བོ་གང་ཡང་རུང་བ་ཞིག་དང་མ་བྲལ་ན་ཡང་སྡོམ་པ་མི་
སྐྱེའོ། །དེ་ཡང་སྡོམ་པ་ལེན་པ་ན། ལེན་པ་བོ་དེའི་རྒྱུད་ལ། སྲོག་
གཅོད་པའམ། མི་ཚངས་པར་སྤྱོད་པ་ལ་སོགས་པ་རྣམས་སེམས་
ཅན་འདི་དང་འདི་འདྲ་བའི་སྲོག་བཅད་རྒྱུ་བྱུང་ན་ནི་གཅོད་ལ།
གཞན་གྱི་ནི་མི་གཅོད་དོ་སྙམ་པ་ལ་སོགས་པའི་སེམས་ཅན་ངེས་པ་
དང༌། རྒྱལ་སྲིད་དང་ནོར་བུ་སོགས་འདི་དང་འདི་འདྲ་མ་བྱིན་
པར་ལེན་ལ་དེ་ལས་གཞན་པ་མི་ལེན་སྙམ་པ་ལྟ་བུ་ཡུལ་ངེས་པ་དང་།



290 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྐྱིད་བྱེད་པའི་ཚེ་ཆང་དང་ཕྱི་དྲོའི་ཁ་ཟས་སོགས་མི་སྤོང་ལ། དེ་
ལས་གཞན་པའི་ཚེ་སྤོང་ངོ་སྙམ་པ་ལྟ་བུ་ཚེ་ངེས་པ་དང་། ལོའམ་ཟླ་
བ་གཅིག་ཙམ་དུ་སྤོང་གི དེ་ཕན་ཆད་དུ་མི་སྤོང་སྙམ་པ་ལྟ་བུ་དུས་
ངེས་པ་དང༌། དགེ་ཚུལ་དང་དགེ་སློང་རང་རང་གི་བསླབ་བྱ་ཇི་
སྙེད་གཅིག་ཡོད་པ་དེ་དག་ལས་རྩ་བ་བཞི་ལ་སོགས་པ་འདི་དང་འདི་
དག་སྤོང་གི ཕྱི་དྲོའི་ཁ་ཟས་དང་ནུབ་ལྷག་ལ་སོགས་པ་འདི་དང་
འདི་མི་སྤོང་སྙམ་པ་ཡན་ལག་ངེས་པ་སྟེ། ངེས་པ་ལྔ་བོ་དེ་དག་གང་
རུང་གཅིག་དང་མ་བྲོལ་ན་ཡང་སྡིག་པའི་སེམས་དང་མ་བྲལ་ཞིང་།
མི་མཐུན་པའི་སེམས་དང་ལྡན་པས་སྡོམ་པ་མི་སྐྱེ་བར་མཛོད་འགྲེལ་
སོགས་ལས་གསུངས་སོ། ། དེ་བས་ན་ སྡོམ་ པ་ལེན་ པའི་གོང་ནས།
རབ་བྱུང་བྱས་པའི་རྗེས་སུ་ཞག་བདུན་ནམ་ཟླ་བ་གཅིག་གི་བར་དུ་ཕྱི་
དྲོའི་ཁ་ཟས་དང་ཆང་ལ་སོགས་པ་སྤངས་ནས། དེ་ཕྱིན་ཆད་ཅི་
དགར་ཞུགས་པས་ཆོག་པའི་བརྡ་བློ་ལ་ངེས་ཟིན་པ་བྱས་ནས། དོན་
དེ་ཉིད་ཡིད་ལ་བཞག་སྟེ་རབ་བྱུང་བྱེད་པ་ལྟ་བུ་དང་། སློབ་གཉེར་
བྱེད་དགོས་པའམ། ལུས་ལ་ནད་ལ་སོགས་པའི་རྐྱེན་ཡོད་པའམ།
སྒྲུབ་པ་ཤ་སྟག་བྱེད་པའམ། ན་སོ་རྒན་པོར་གྱུར་པའམ། ད་དུང་
གཞོན་ཆེས་པས་དཀའ་སྤྱད་མི་བཟོད་པ་ལ་སོགས་པའི་དབང་གིས་
བསླབ་བྱའི་གནས་ཕྲ་བ་རྣམས་ལ་བསླབ་པར་མི་ནུས་ཀྱི། འོན་ཀྱང་
རྩ་བ་བཞིའི་ཉེས་པས་མ་གོས་པ་གཅིག་བྱའོ་ཞེས་སྔོན་དུ་ཡིད་ལ་་
བཞག་ནས་སྡོམ་པ་ལེན་པར་བྱེད་པ་དག་ལ་ནི་དགེ་ཚུལ་དང་དགེ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 291
སློང་གི་སྡོམ་པ་གང་ཡིན་ཀྱང་མི་སྐྱེ་བར་ངེས་ཏེ། དུས་ངེས་པ་དང་
ཡན་ལག་ངེས་པ་དང་མ་བྲལ་བའི་ཕྱིར་རོ། ། དེང་སང་བླུན་པོ་
སྙིང་ཁམས་ཅན་ཁ་ཅིག རབ་བྱུང་བསྙེན་རྫོགས་བྱེད་པ་བོ་དེ་ལ་
མཁན་སློབ་དེ་དང་དེས། རབ་བྱུང་བསྙེན་རྫོགས་བྱས་ཟིན་ནས་
ཞག་བདུན་ལ་སོགས་པ་འདས་པ་ན། ཆེད་དུ་གཉེར་ནས་ཕྱི་དྲོའི་
ཁ་ཟས་དང་ཆང་གི་བཏུང་བྱིན་ཏེ། : དེ་ཕྱིན་ཆད་ཆང་དང་ཕྱི་དྲོའི་
ཁ་ཟས་འཛེམ་མེད་དུ་སྤྱད་པས་ཆོག་པའི་གནང་བ་སྟེར་བར་བྱེད་
ཅིང་། དེ་འདྲ་བ་དེ་ལ་མཁན་སློབ་ཀྱིས་བཀའ་འགྲོལ་བ་ཞེས་ཟེར་
བ་ནི། རྒྱལ་པོ་གླང་དར་མས་བསྟན་པ་བསྣུབས་པའི་ཚེ་ན། ལྷ་ས་
སོགས་ན་མིང་གནས་བརྟན་སོགས་སུ་བཏགས་པ་རྣམས་ཀྱིས་དབྱར་
ཟླ་བ་གསུམ་དུ་རྩ་བཞི་བསྲུང་ཞིང་། དགག་དབྱེ་བྱས་ཟེར་ནས་དེ་
ཕྱིན་ཆད་མི་བསྲུང་བའི་ཆོས་ལོག་སྤྱོད་པ་ཞིག་བྱུང་སྟེ། དེ་དང་
ཚུལ་མཚུངས་པའི་ཆོས་ལོག་བློས་མི་འཁྱུད་པ་ཡིན་པས། མཁན་པོ་
དང་སློབ་དཔོན་དེ་དག་སློབ་མ་དང་བཅས་པ་དམྱལ་བ་མི་བཟད་པ་
ཉམས་སུ་མྱོང་ངེས་ཀྱི་ལས་ལ་གནས་ནས་སངས་རྒྱས་ཀྱི་བསྟན་པ་
ཆེས་ཆེར་ཉམས་པར་བྱེད་པའི་བདུད་ཀྱི་དཔུང་ཡིན་པར་ཤེས་པར་བྱ་
སྟེ། མཁན་པོས་རབ་ཏུ་བྱུང་ཞིང་བསྙེན་པར་རྫོགས་པར་བསྒྲུབས་
ནས་འདུལ་བ་ནས་ཇི་ལྟར་གསུངས་པའི་བསླབ་པའི་གནས་དག་ལ་
ཚུལ་བཞིན་དུ་སློབ་པ་ལ་མ་སྦྱར་ན། ལག་ཏུ་གྲི་གཏད་དེ་བཤན་པ་
བྱེད་དུ་བཅུག་པ་ལས་ཀྱང་སྡིག་པ་ཆེས་ཆེ་བར་གསུངས་ན། བསླབ་



292 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱ་ལས་འགལ་བར་སྤྱོད་པའི་གནང་བ་བྱིན་ན་ཅིར་འགྱུར། བསླབ་
བྱ་དེ་དང་དེ་ལས་འདས་ཀྱང་ལྟུང་བ་འབྱུང་མི་འབྱུང་གི་གནང་་་་
བཀག་རང་དགར་ལུང་སྦྱིན་པ་ནི། རྫོགས་པའི་སངས་རྒྱས་ཉག་
གཅིག་མ་གཏོགས་དགྲ་བཅོམ་པ་རི་བོ་ལྟ་བུ་དག་ལ་ཡང་དེ་འདྲ་བའི་
གནང་བ་སྦྱིན་པའི་ནུས་པ་མེད་ན། བླུན་པོ་ལུག་ལྟར་ལྐུགས་པ་
དག་རང་དགར་བསླབ་པའི་གནང་བཀག་བྱེད་པ་ལ་དབང་བ་ལྟ་ཅི་
སྨོས། དེའི་ཕྱིར་བསྟན་པ་ལ་གཅེས་པར་འཛིན་པ་དག་གིས་ཆོས་
ལོག་དེ་འདྲ་བ་དག་འབད་པས་དགག་པར་བྱ་བ་ཁོ་ན་ཡིན་ནོ། །་
གཞན་ཡང་། རྐུ་ཐབས་སུ་གནས་པ་ཞེས་བྱ་བ་ཡང་སྡོམ་པ་སྐྱེ་བའི་
བར་ཆད་ཡིན་ལ། དེ་ནི་རང་ལ་བསྙེན་པར་རྫོགས་པའི་ཆོ་ག་མ་བྱས་པ་
ཉིད་དམ་མ་ཆགས་པ་ཉིད་དུ་ཤེས་ལ། དེ་ལྟར་ཤེས་ནས་ཀྱང་དགེ་
འདུན་གྱི་གསོ་སྦྱོང་ལ་སོགས་པ་ལས་བརྒྱ་རྩ་གཅིག་གར་ཡང་རུང་
བའམ། ལས་དངོས་མ་ཡིན་ཀྱང་དགེ་འདུན་ལ་རབ་བྱུང་ཞུ་བ་ ་
སོགས་ཀྱི་བྱ་བ་སྒྲུབ་པའི་ཞུ་བ་བོའམ། ཞུ་བའི་ཡུལ་གྱི་གྲལ་དུ་་
འཁོད་པ་སོགས་ཀྱི་སྒོ་ནས་ལས་དང་བྱ་བ་དེ་ལྟ་བུ་ལན་གཉིས་ཡན་
ཆད་ཉམས་སུ་མྱོང་ན་རྐུ་ཐབས་སུ་གནས་པ་ཡིན་ཏེ། མདོ་རྩ་ལས།
རྐུ་ཐབས་སུ་གནས་པའོ། །བསྙེན་པར་རྫོགས་པའི་ཆོ་ག་མ་བྱས་པ་
ཉིད་དམ་མ་ཆགས་པ་ཉིད་དུ་ཤེས་ལ་ལན་གཉིས་དགེ་འདུན་དང་
ལྷན་ཅིག་ལས་ཉམས་སུ་མྱོང་བར་གྱུར་པ་ཉིད་ན་དེ་ཉིད་ཡིན་ནོ། །
་ ཞེས་ དང༌། དེའི་རྒྱ་ཆེར་འགྲེལ་ ལས། ལས་ ཞེས་ སྨོས་ པ་ ནི།



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 293
མཚོན་པ་ཁོ་ནའི་ཕྱིར་ཡིན་ཏེ། བསྙེན་པར་མ་རྫོགས་པས་བྱ་བ་མ་
ཡིན་པ་དགེ་འདུན་ལ་རག་ལས་པ། དཔེར་ན་རབ་ཏུ་འབྱུང་བ་ཞུ་
བ་ལ་སོགས་པ་གང་ཡིན་པ་དེ་ཉམས་སུ་མྱོང་བར་གྱུར་ན་ཡང་སྐུ་
ཐབས་སུ་གནས་པ་ཡིན་ནོ། ། ཞེས་འབྱུང་བས་སོ། ། ཚུལ་
འདི་ནི། དགེ་ཚུལ་ལ་ཡང་མཚུངས་པས་གནས་འདི་ཉིད་ལ་གཟབ་
པར་བྱ་དགོས་སོ། །མུ་སྟེགས་ཅན་ཞུགས་པ་ལ་ཚུལ་གཉིས་བཤད་
པའི་དང་བོ་ནི། རབ་ཏུ་བྱུང་བ་འདི་ཡང་དག་པར་བླངས་པ། ལྟ་
བ་དེ་དང་ལྡན་པ། ཆོས་གོས་འདི་བོར་ནས་རྒྱལ་མཚན་དེས་དེར་
སྐྱ་རེངས་ཤར་ན་དེ་ཉིད་ཡིན་ནོ། །ཞེས་གསུངས་པ་ནི། ཅུང་ཟད་
ད་ལྟ་འབྱུང་རིང་ཡང་། དེ་ལྟར་མ་བྱས་པ་ཡང་རྐུ་ཐབས་སུ་གནས་
པ་དང་འདྲའོ། ། ཞེས་གསུངས་པའི་དོན། མུ་སྟེགས་དངོས་
སམ། དེ་འདྲ་བ་བོན་ལྟ་བུའི་ལྟ་བ་ཕྱོགས་དེ་ལ་མོས་པ་དོར་བཞིན་
དུ་དགེ་འདུན་གྱི་བྱ་བ་གོང་དུ་བཤད་པ་ལྟ་བུ་ལན་གཉིས་ཉམས་སུ་
མྱོང་ན་མུ་སྟེགས་ཅན་ཞུགས་པ་ཡིན་པས་སྡོམ་པ་སྐྱེར་མི་རུང་བའི་
ཆོས་ཅན་ཡིན་ནོ། ། མངལ་བཤོལ་གཉིས་ཀ་དང་བཅས་པའི་ལོ་
ཉི་ཤུ་མ་ལོན་པ་ཡང་བསྙེན་རྫོགས་ཀྱི་སྡོམ་པ་སྐྱེ་བའི་བར་ཆད་དུ་
གསུངས་པ་ལ། དངོས་པོ་ལ་མ་ལོན་ཀྱང་བསྒྲུབ་བྱ་ཁོ་རང་གིས་
ལོན་པར་འདུ་ཤེས་ན་ནི། སྡོམ་པ་སྐྱེ་ལ། སྡོམ་པ་སྐྱེས་ཟིན་པའི་
རྗེས་ སུ་ མ་ ལོན་ པར་ བསྙེན་ རྫོགས་ བྱས་ པ་ ཉིད་ དུ་ ཕྱིས་ ངེས་ ན།
ངེས་པ་དེ་སྐྱེས་པའི་ཚེ་ན་ཡང་ད་དུང་ལོ་ཉི་ཤུ་མ་ལོན་ན་སྔར་སྡོམ་པ་



-
--
-
-
-
-
294 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྐྱེས་པ་དེ་འཇིག་ཅིང་། སྔར་བསྙེན་རྫོགས་བྱེད་པའི་ཚེ་མ་ལོན་པ་
ལ་ལོན་པར་འཁྲུལ་ནས་བྱས་པ། དུས་ཕྱིས་ལོ་ཉི་ཤུ་ལོན་པའི་རྗེས་
སུ་སྔར་མ་ལོན་པ་ལ་བསྙེན་རྫོགས་བྱས་པར་ངེས་ཀྱང་སྡོམ་པ་སྔར་
སྐྱེས་པ་མི་འཇིག་གོ། ཚུལ་འདིས་ནི། ལོ་བདུན་མ་ལོན་པར་རབ་
བྱུང་བྱས་པ་ལ་ཡང་ཤེས་པར་བྱའོ། ། སྐྱེ་བའི་བར་ཆད་གཞན་
རྣམས་ནི། འཁྲུལ་བའི་གཞི་ཆུང་བར་འདུག་པས་འདིར་མ་བྲིས་སོ།
། མཐུན་རྐྱེན་ལྔ་ནི། ཡུལ་ དང་། རྒྱུད་དང་། རྟགས་དང༌།
བསམ་པ་དང༌། ཆོ་ག་མཐུན་པའི་རྐྱེན་ནོ། ། ཡུལ་ནི། སངས་
རྒྱས་སྟོན་པའི་སྐུ་གཟུགས་བཞུགས་པ། ཆོ་ག་བསླབ་པ་ལ་ནན་ཏན་
བྱེད་ པ་ དང་ལས་ ཀྱི་ཆོ་ ག་ ཡོད་ པ། དམ་ པའི་ ཆོས་ མ་ ནུས་པ།
དགེ་ཚུལ་གྱི་སྡོམ་པ་གང་ཟག་ལས་སྐྱེ་ཞིང་དགེ་འདུན་ལས་སྐྱེ་བ་མ་
ཡིན་ཀྱང་ཞུ་བའི་ཡུལ་དགེ་འདུན་དུ་ལོངས་པ་དགོས་ཤིང༌། དགེ་
ཚུལ་དང་དགེ་སློང་གཉིས་ཀ་ལ་ཡང་ཉེས་མེད་ཀྱི་སྡོམ་པ་སྐྱེ་བ་ལ་
མཁན་སློབ་མཚན་ཉིད་དང་ལྡན་པ་དགོས་ལ། དེ་ལ་མཁན་པོ་ནི།
བསྙེན་པར་རྫོགས་ནས་ལོ་བཅུ་བར་མ་ཆད་དུ་ལོན་ཞིང་། འདུལ་
བའི་ཚིག་དོན་ལ་མཁས་པ། ཁ་སྐོང་གི་ཆོས་བཅུ་གསུམ་དང་ལྡན་
པ། ལྔ་ཕྲུགས་ཉི་ཤུ་རྩ་གཅིག་ལས་གང་ཡང་རུང་བ་དང་ལྡན་པ་
དགོས་ཤིང་། ལོ་བཅུ་ལོན་པ་དང་འདུལ་བ་ལ་མཁས་པ་གཉིས་ལྔ་
ཕྲུགས་དང་བོའི་ཡན་ལག་ཡིན་ལ། དེ་གཉིས་ནི། འདའ་བར་བྱ་
བ་མ་ཡིན་པའི་མཁན་པོའི་མཚན་ཉིད་ཀྱི་ཡན་ལག་ཏུ་གསུངས་ཏེ།
，



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 295
རྒྱ་ཆེར་འགྲེལ་ལས། གང་ལ་ལོ་བཅུ་ལོན་པ་ཉིད་དང་འདུལ་བ་ལ་
གནས་པའི་དོན་ཉིད་གཉིས་པོ་དེ་དག་ཡོད་པ་དེས་ནི། མཁན་པོ་
ཉིད་ལ་སོགས་པ་གསུམ་པོ་དག་བྱ་སྟེ། འདི་ལྟར་དེ་ནི། མཁན་པོ་
ཉིད་ལ་སོགས་པ་དག་གི་གཙོ་བོའི་རྒྱུ་ཡིན་པའི་ཕྱིར་རོ། །སློབ་དཔོན་
རང་ཉིད་ལ་སོགས་པའི་ཡན་ལག་ལྷག་མ་ནི། བྱེ་བྲག་ཏུ་གྱུར་པ་
ཉིད་ཡིན་ཏེ། དེ་མེད་ཀྱང་མཁན་པོ་ཉིད་ལ་སོགས་པའི་རྒྱུར་རུང་
བས། དེའི་ཕྱིར་ལོ་བཅུ་ལོན་པ་ཉིད་དང་འདུལ་བ་ལ་གནས་པའི་
དོན་ཉིད་ནི། འདའ་བར་བྱ་བ་མ་ཡིན་པའི་ཡན་ལག་ཡིན་ནོ། །
ཞེས་གསུངས་པས་སོ། ། དེས་ན་ཡན་ལག་གཉིས་པོ་དེ་མ་ཚང་ན་་
མཁན་པོ་དང་གནས་ཀྱི་སློབ་དཔོན་བྱར་མི་རུང་ཞིང་། རང་ཡང་
གནས་ཀྱི་སློབ་དཔོན་ལ་མ་བརྟེན་པར་འདུག་ཏུ་མི་རུང་བར་གསུངས་
པས། འདུལ་བའི་ཚིག་དོན་ལ་མཁས་པ་ལྟ་ཅི་སྨོས། བསླབ་བྱའི་
གནས་རགས་པ་ཙམ་གྱི་རྐང་གྲངས་ཡང་མ་ཐོས་པ་དག་གིས་རབ་
བྱུང་བསྙེན་རྫོགས་ཀྱི་མཁན་པོ་བྱེད་པ་ནི། རང་གཞན་གཉིས་ཀ་ཕུང་
བར་བྱེད་པ་ཡིན་ལ། དགེ་ཚུལ་གྱིས་ཀྱང་མཁན་པོ་བྱེད་པ་སྣང་
མོད། དེ་འདྲ་བ་ནི། སངས་རྒྱས་ཀྱི་བསྟན་པ་བཤིག་པར་བྱེད་
པའི་བླུན་པོ་སྙིང་ཁམས་ཅན་དག་གི་ལོག་པའི་སྦྱོར་བ་སྟེ། མཁན་
པོ་དེས་སྔར་བསྙེན་རྫོགས་མ་བྱས་པར་བསྒྲུབ་བྱས་ངེས་ན་བསྒྲུབ་བྱ་
དེ་དག་གི་རྒྱུད་ལ་སྡོམ་པ་གཏན་ནས་མི་སྐྱེ་བ་ཡིན་ནོ། ། སློབ་དཔོན་
གསུམ་ཀ་ཐ་སྙད་གསུམ་ལྡན། གཟུགས་གཞན་དུ་བསྒྱུར་བ་དང་མི་



296
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྣང་བར་བྱས་པ་མ་ཡིན་པ། ཁ་སྐོང་གི་ཆོས་བཅུ་གསུམ་དང་ལྡན་
ཞིང་། དགེ་ཚུལ་གྱི་སློབ་དཔོན་དགེ་ཚུལ་གྱི་སྡོམ་པ་འབོགས་པ་
དང་བསླབ་བྱ་བརྗོད་པ་ལ་མཁས་པ། གསང་སྟེ་སྟོན་པའི་སློབ་
དཔོན་མཁན་པོའི་ཚིག་གིས་གསོལ་བ་བཏབ་པ། ཁས་བླངས་པ་ལ་
དགེ་འདུན་གྱི་ལས་ཀྱིས་བསྐོས་ཤིང་ལྐོག་ཏུ་བར་ཆད་འདྲི་བའི་ཆོ་ག་
ལ་མཁས་པ། ལས་ཀྱི་སློབ་དཔོན་དགེ་འདུན་གྱི་དབུས་སུ་ལས་ཀྱི་
ཆོ་གའི་ཚིག་ཕྱེད་ཀྱང་མ་འཁྲུག་པར་བློ་ལ་ཐོན་པ་རྣམས་དགོས་པར་
གསུངས་པས། ཁ་སྐོང་གི་ཆོས་དང་ལྡན་པ་ལྟ་ཅི་སྨོས། ལྟུང་བ་
རགས་པ་དག་ལའང་འཛེམ་མེད་དུ་སྤྱོད་ཅིང་། ལས་ཀྱི་ཆོ་གའི་
ཚིག་ཕྱེད་ཀྱང་མ་འཁྲུལ་བར་བློ་ལ་ཐོན་པ་ལྟ་ཅི་སྨོས། ལས་ཀྱི་ཆོ་
གའི་དཔེ་ཆ་དག་པོ་ཀློག་པ་ཡང་མི་ཤེས་པར། ཐར་ཐོར་གང་བྱུང་
བཀླགས་ནས་ཆོ་ག་བྱེད་པ་ལ་ནི། ཕལ་ཆེར་ལས་མི་འཆགས་པ་ཤ་
སྟག་ཏུ་སྣང་བས། བསྙེན་རྫོགས་ཀྱི་སྡོམ་པ་གཏན་སྐྱེ་བ་མ་ཡིན་ནོ།
། དགེ་འདུན་གྲངས་ཚང་ཞིང་ཁ་སྐོང་གི་ཆོས་བཅུ་གསུམ་དང་ལྡན་པ་
བསྙེན་རྫོགས་ལ་མེད་མི་རུང་གི་རྒྱུའི་གཙོ་བོ་ཡིན་ལ། གྲངས་ནི།
སྐྱེས་པ་བསྙེན་རྫོགས་བྱེད་པ་ལ་མཐའ་འཁོབ་ཏུ་མ་འབྱོར་ན་མ་་་་
མཐའ་འདུལ་བ་འཛིན་པ་དང་ལྔའི་ཚོགས། ཡུལ་དབུས་སུ་མ་་་
མཐའ་འདུལ་བ་འཛིན་པ་དང་བཅུའི་ཚོགས། མཐའ་འཁོབ་ཏུ་
་ ཡང་འབྱོར་ན་མ་མཐའ་བཅུའི་ཚོགས། བུད་མེད་བསྙེན་རྫོགས་ལ་
མཐའ་འཁོབ་ཏུ་མ་མཐའ་དྲུག་དང༌། དབུས་སུ་མ་མཐའ་བཅུ་་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 297
གཉིས་ ཀྱི་ ཚོགས་ དགོས་ ཤིང་། ， འདུལ་ བ་ འཛིན་ པ་ ཞེས་ པ་ ནི།
ལས་ཀྱི་སློབ་དཔོན་ཏེ།.. ལས་བརྒྱ་རྩ་གཅིག་གི་ཆོ་གའི་ཚིག་ཕྱེད་
ཀྱང་མ་འཁྲུལ་བར་བློ་ལ་ཐོན་པའི་སྒོ་ནས་དགེ་འདུན་གྱི་དབུས་སུ་
ལས་བྱེད་པ་ལ། ངེས་པར་འདུལ་བ་ལ་མཁས་པ་ཞིག་དགོས་པས་
འདུལ་བ་འཛིན་པ་ཞེས་པའི་ཐ་སྙད་ཀྱིས་སྨོས་སོ། །དེ་ལྟར་ཡང་མདོ་
རྩ་ལས། བསྙེན་པར་རྫོགས་པ་ལ་ནི། བཅུ་ལ་སོགས་པའོ། །
མཐའ་འཁོབ་དག་ཏུ་ནི། མེད་ན་འདུལ་བ་འཛིན་པ་དང་ལྔ་ལ་
སོགས་པའོ། །ཞེས་ པའི་རྒྱ་ཆེར་འགྲེལ་ལས། དགེ་སློབ་བཅུ་ལ་
སོགས་པ་མེད་ན་འདུལ་བ་འཛིན་པ་ཞེས་བྱ་བ་ལས་བྱེད་པ་ཉིད་་
གཏོགས་པའི་ལྔ་ལ་སོགས་པ་དགེ་འདུན་ཉིད་ཡིན་ནོ། །ཡོད་ན་ནི།
གཞིའི་ཆོ་ག་ཁོ་ན་ལ་བརྟེན་པར་བྱའོ། །ཞེས་གསུངས་ཏེ། གཞིའི་
ཆོ་ག་ཞེས་པ་ནི། སྤྱིར་བཏང་གི་ཆོ་ག་སྟེ་དེ་ལ་བརྟེན་པར་བྱའི་
དམིགས་བསལ་ལ་བརྟེན་པར་མི་བྱ་བས་མཐའ་འཁོབ་ཏུ་ཡང་འབྱོར་
ན་ངེས་པར་བཅུའི་ཚོགས་སུ་བྱ་བའི་དོན་ནོ། །དེས་ན་ཕྱིས་ཀྱི་བོད་ཁ་
ཅིག མེ་ཏོག་འཕྲེང་རྒྱུད་ལ་བརྟེན་ནས། དགེ་སློང་བཞི་ཁོ་ནས་
བསྙེན་པར་རྫོགས་པར་བྱེད་པ་ནི། བསྟན་པ་ལ་གནོད་པའི་ཆོ་ག་
ཡིན་ཏེ། དགེ་སློང་བཞི་ལས་མེད་ན། གཅིག་གསང་སྟོན་ཏུ་བསྐོ་
དགོས་ཤིང༌། གསུམ་གྱིས་གསང་སྟོན་བསྐོ་བའི་ལས་བྱས་ཀྱང་དགེ་
འདུན་དུ་མ་ལོངས་པས་ལས་མི་འཆགས་པའི་ཕྱིར་རོ། །འཕྲེང་རྒྱུད་
ལས་བཞི་ཞེས་འབྱུང་བ་ནི། ལས་བྱེད་པ་མ་གཏོགས་པའི་ཁ་སྐོང་
-



298་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཞིའི་དབང་དུ་བྱས་པ་ཡིན་པར་གདོན་མི་ཟའོ། །ཡུལ་དབུས་དང་
མཐའ་འཁོབ་ཀྱི་ཁྱད་པར་སྐབས་གཞན་དུ་འཁོར་རྣམ་བཞི་རྒྱུ་མི་རྒྱུ་
ལ་བཤད་པ་མང་ཡང་། འདིར་ནི། དེ་མ་ཡིན་གྱི། ཀོ་ལྤགས་ཀྱི་
གཞི་ལས། ཡུལ་དབུས་ཀྱི་མཚམས་སོ། ། ཤར་དུ་ནི། ལི་ཁ་ར་ཤིང་
འཕེལ་གྱི་མདུན་གྱི་ནགས་ལི་ཁ་རའི་ཤིང་ཚང་ཚིང་ཅན་ཞེས་བྱའོ།
ལྷོར་ནི། འདམ་བུ་ཅན་གྱི་ལྷོ་ན་ཆུ་ཀླུང་དེ་ཞེས་བྱ་བའོ། །ནུབ་ཏུ་
ནི། བྲམ་ཟེའི་གྲོང་ཀ་བ་དང་ཉེ་བའི་ཀ་བ་ཞེས་བྱ་བ་གཉིས་སོ། །
བྱང་དུ་ནི། ཨུ་ཤི་རིའི་རི་ཞེས་བྱ་བའོ། །ཞེས་གསུངས་པ་ལྟར་བཞི་
བོ་དེ་ཚུན་ཆད་མཐའ་འཁོབ་དང་། བཞི་བོ་དེའི་ཁོངས་དབུས་ཡིན་
པས་བོད་ཀྱང་མཐའ་འཁོབ་ཡིན་ནོ། །ཁ་སྐོང་གི་ཆོས་བཅུ་གསུམ་ནི།
མི་འདུག་པར་འགྲེང་བ་མ་ཡིན། གང་ལ་བྱ་བ་མ་ཡིན། འདུན་པ་
དང་ཡོངས་སུ་དག་པའི་ཆོ་ག་ལས་མ་ཡིན། བསྙེན་པར་མ་རྫོགས་
པ་མ་ཡིན། ཉམས་ པ་མ་ཡིན། མཚམས་མེད་བྱས་པ་མ་ཡིན།
སྡིག་ལྟ་ཅན་མ་ཡིན། ས་གཞན་ན་གནས་པ་མ་ཡིན། ཐ་དད་དུ་
གནས་པ་མ་ཡིན།: འཁྲུལ་བཅོས་མ་ཡིན། མཚམས་གཞན་ན་
གནས་པ་མ་ཡིན། དཀོན་མཆོག་གཞན་མ་ཡིན། ཤེས་པ་རང་
བཞིན་དུ་མི་གནས་པ་མ་ཡིན། མཚན་མི་མཐུན་པ་མ་ཡིན་པ་སྟེ་
བཅུ་བཞི་ལས། ཆོས་ཕྱོགས་པས་ལས་བྱེད་ན་ཐ་དད་དུ་གནས་པ་
མ་གཏོགས་བཅུ་གསུམ་དང་། ཆོས་མ་ཡིན་པའི་ཕྱོགས་པས་ལས་
བྱེད་ན་སྡིག་ལྟ་ཅན་མ་ཡིན་པ་མ་གཏོགས་བཅུ་གསུམ་ཁ་སྐོང་གི་ཆོས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 299
ཡིན་ཏེ། འདུལ་བའི་སྐབས་སུ་ཆོས་མ་ཡིན་པའི་ལྟ་བ་ནི། བདག་
ཡོད་པར་ལྟ་བ་སོགས་ལ་མི་བྱེད་ཀྱི། བསླབ་པའི་གཞི་འདི་ལྟ་བུ་ལ་
བསླབ་པར་བྱ་བ་མ་ཡིན་ནོ་ཞེས་ལྟ་བ་བསླབ་པའི་གཞི་ཕྲ་མོ་གཅིག་
ཙམ་ལ་ཡང་དམིགས་པ་དང་། ལྟུང་བ་ཕྲ་མོ་གང་ཡང་རུང་བ་་་
གཅིག་ཙམ་ལ་ཡང་ད་མིགས་ནས་འདི་ཉིད་སྤྱད་ཀྱང་སྒྲིབ་པ་སོགས་སུ་
མི་འགྱུར་རོ་ཞེས་ལྟ་བ་སྟེ། དེང་སང་ཤིན་ཏུ་མང་བར་སྣང་ཞིང་།
དེ་འདྲ་བའི་ལྟ་བ་འཛིན་མི་འཛིན་ཕྱོགས་གཅིག་ཏུ་འདུས་ནས་ལས་
བྱས་ཀྱང་ལས་མི་འཆགས་སོ། །འཁྲུལ་བཅས་མ་ཡིན་པ་ཞེས་བྱ་བ་ནི།
ལྟུང་བ་བསྡམ་བྱའི་ཉེས་བྱས་ཕྲ་མོ་ཙམ་གྱིས་ཀྱང་མ་གོས་པ་ཡིན་ཏེ། ་
མདོ་རྩ་ལས། འཁྲུལ་བ་དང་བཅས་པ་ཡང་ངོ༌། །བསྡམ་པར་བྱ་
བས་ཀྱང་ཡིན་གྱི་བཤགས་པར་བྱ་བ་འབའ་ཞིག་གིས་ཡིན་པར་མ་
ཟད་དོ། །ཞེས་གསུངས་པས་སོ། །དེ་ཡང་ལྟུང་མཐུན་བྱིན་རླབས་
ཀྱིས་རྒྱུད་ལ་ཡོད་པའི་ལྟུང་བ་ལས་ལ་མི་སྒྲིབ་པར་བྱེད་པར་གསུངས་
ཏེ། བྱིན་གྱིས་བརླབས་པས་དག་པ་ཉིད་དུ་འགྱུར་རོ། །ཞེས་་་་་
གསུངས་པ་ལྟར་རོ། །དེ་ཡང་ལས་གྲལ་དུ་འདུས་པའི་དགེ་སློང་་་
འགའ་ཞིག་གི་རྒྱུད་ལ་ལྷག་མ་དང་། སྤང་ལྟུང་གི་ལྟུང་བ་ཡོད་ཅིང་
གནས་དེ་ན་བཤགས་ཡུལ་འོས་པ་ཡོད་ཀྱང༌། གསོ་སྦྱོང་བསྙེན་་
རྫོགས་སོགས་ཀྱི་ལས་ལ་འདུ་བའི་ཚེ་མ་བཤགས་པར་བྱིན་གྱིས་་་་
བརླབས་པས་བྱིན་རླབས་འཆགས་ཏེ། བཤགས་ཡུལ་ཡོད་ཀྱང་སྤོ་
མགུ་སྤྱོད་པ་དང༌། དངོས་པོ་ཞག་གཅིག་སྤངས་པའི་ཆད་ལས་སྔོན་
1
，



300 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དུ་གཏོང་བ་སོགས་དགོས་པས་ལས་ལ་འདུ་བའི་ཉི་མ་དེ་ལ་བཤགས་
པའི་ཆོ་ག་མི་རྫོགས་པའི་ཕྱིར་རོ། །ལྟུང་བྱེད་འབའ་ཞིག་པ་དང་སོར་
བཤོགས་དང་ཉེས་བྱས་རྣམས་ནི། གནས་དེ་ན་བཤགས་ཡུལ་དུ་
འོས་པ་ཡོད་ན་ངེས་པར་བཤགས་ནས་ལས་ལ་འདུ་དགོས་ཀྱི་ལྟུང་
མཐུན་བྱིན་རླབས་མི་འཆགས་ལ།། བཤགས་ཡུལ་དུ་འོས་པ་མེད་
པར་གནས་དེའི་དགེ་སློང་ཐམས་ཅད་ལྟུང་བ་མང་ཉུང་གི་ཁྱད་པར་
ཅུང་ཟད་ཀྱང་མེད་པ་འབའ་ཞིག་ཡིན་ན་ལྟུང་མཐུན་བྱིན་གྱིས་་་་་
བརླབས་པས་དག་པར་འགྱུར་བ་སྟེ་ལས་ལ་མི་སྒྲིབ་པར་འགྱུར་རོ། །
དེས་ ན་ དགེ་སློང་ འགའ་ ཞིག་ ཆང་ འཐུང་ འགའ་ ཞིག་ མི་འཐུང་།
འགའ་ཞིག་ཕྱི་དྲོའི་ཁ་ཟས་ཟ། འགའ་ཞིག་མི་ཟ། འགའ་ཞིག་
རུང་ཆུ་འདེབས་པ་སོགས་ཀྱི་ལག་ལེན་བྱེད། འགའ་ཞིག་མི་བྱེད་པ་
སོགས་ལྟུང་བ་མི་མཐུན་པ་གྲལ་དུ་འདུས་པའི་ལས་ལ་བྱིན་རླབས་མི་
འཆགས་ཏེ། བཤགས་ཡུལ་མེད་པའི་ལྟུང་བ་བྱིན་རླབས་བཤགས་
ཡུལ་ཡོད་པ་ལ་ག་ལ་འཆགས་ཤིང་། ལྟུང་བ་ཐུན་མོང་བ་བྱིན་གྱིས་
རློབ་པ་ལྟུང་བ་ཐུན་མོང་མ་ཡིན་པ་ལ་ཇི་ལྟར་འཆགས། བྱིན་གྱིས་
རློབ་པའི་སྔགས་ཚིག་ལས་ཀྱང་གནས་དེ་ན་བཤགས་ཡུལ་མེད་ཅིང་།
གནས་གཞན་དུ་དགེ་སློང་འོས་པ་བཤགས་པ་བྱེད་དུ་བཏང་ནས།
དེ་ཉིད་ཚུར་འོངས་པའི་མདུན་དུ་གཞན་རྣམས་ཀྱིས་བཤགས་པ་བྱེད་
པ་ཡང་བྱས་མེད་པས་བྱིན་གྱིས་རློབ་པར་གསལ་བར་འབྱུང་བའི་ཕྱིར་
ཏེ། བདག་ཅག་དགེ་སློང་ཐམས་ཅད་ནི་ལྟུང་བ་དག་དང་བཅས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 301
པར་གྱུར་ལ། གང་གི་མདུན་དུ་ལྟུང་བ་དེ་དག་ཆོས་བཞིན་དུ་སླར་
བགྱི་བ་བདག་ཅག་ལས་དགེ་སློང་གནས་གཞན་དུ་མཆིས་ལ། དགེ་
སློང་གི་མདུན་དུ་ལྟུང་བ་དེ་དག་ཆོས་བཞིན་དུ་སླར་བགྱི་བར་སྤྲོ་བ་ནི།
སུ་ཡང་མ་མཆིས་ན། ཞེས་འབྱུང་བས་སོ། །དོན་འདི་དག་ཀྱང་།
ནུས་པ་ཉིད་ཡིན་ན་མི་འགྱུར་རོ། །ཞེས་པའི་རྒྱ་ཆེར་འགྲེལ་ལས།
ལྟུང་བྱེད་ལ་སོགས་པ་བཤགས་པར་བྱ་བ་དག་འཆགས་ནུས་པ་ཉིད་
ཡིན་ན་བྱིན་གྱིས་བརླབས་ པས་ དག་ པ་ཉིད་དུ་མི་འགྱུར་བའོ། །
འདིར་གཞུང་ནི། དགག་དབྱེའི་གཞི་ལས། གལ་ཏེ་ ཕམ་པར་
གྱུར་པ་དག་ཤེས་ན་བསྙིལ་ཏེ་དགག་དབྱེ་བྱའོ། །གལ་ཏེ་དགེ་འདུན་
ལྷག་མ་དག་ཤེས་ན་བྱིན་གྱིས་བརླབས་ཏེ་དགག་དབྱེ་བྱའོ། །གལ་ཏེ་
སྤང་བ་དག་ཤེས་ན་བྱིན་གྱིས་བརླབས་ཏེ་དགག་དབྱེ་བྱའོ། །གལ་ཏེ་
ལྟུང་བྱེད་དག་ཤེས་ན་བཤགས་ཏེ་དགག་དབྱེ་བྱའོ། །གལ་ཏེ་སོ་སོར་
བཤགས་པ་དག་ཤེས་ན་སོ་སོར་བཤགས་ཏེ་དགག་དབྱེ་བྱའོ། །གལ་
ཏེ་བཤགས་པར་བྱ་བའི་ཉེས་བྱས་དག་ཤེས་ན་བཤགས་ཏེ་དགག་དབྱེ་
བྱའོ། །གལ་ཏེ་བསྡམ་པར་བྱ་བའི་ཉེས་བྱས་དག་ཤེས་ན་བསྡོམས་ཏེ་
དགག་དབྱེ་བྱའོ། །ཞེས་གསུངས་པ་ཡིན་ནོ། །འདིར་ལྟུང་བྱེད་ལ་
སོགས་པ་བཤགས་པར་གསུངས་པ་ནི།། ཉི་མ་དེ་ཉིད་ལ་ཕྱིར་བཅོས་
པར་ནུས་པའི་ཕྱིར་རོ། །དེ་བས་ན་བཤགས་པར་ནུས་པ་ཉིད་ཡིན་ན་
བྱིན་གྱིས་བརླབས་པས་དག་པ་ཉིད་དུ་མི་འགྱུར་རོ་ཞེས་བསྟན་ཏོ། །
ཞེས་ཆེས་གསལ་བར་གསུངས་སོ། །དེའི་ཕྱིར་ད་ལྟའི་བསྙེན་རྫོགས་



302 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སོགས་ཀྱི་ལས་གྲལ་དུ་ཕམ་པ་བྱུང་བ་སླར་ཡང་བསྐྱར་ནས་བསྙེན་
རྫོགས་བླངས་པའི་ལུགས་སུ་བྱས་པ་འཁོད་པ་དག་ལྟ་ཅི་སྨོས། ལྟུང་
བ་མི་མཐུན་པ་དུ་མ་འདུས་པ་དག་ལ་ལྟུང་བ་ཐུན་མོང་བ་བྱིན་གྱིས་
རློབ་པའི་ལས་མི་འཆགས་ཤིང༌། དེ་མ་ཆགས་པ་ན་བསྙེན་རྫོགས་
སོགས་ཀྱི་ལས་དངོས་གཞི་མི་འཆགས། དེ་མ་ཆགས་པ་ན་སྡོམ་པ་
མི་ སྐྱེ་ བས་ ཆོ་ གའི་ གཟུགས་ བརྙན་ ཙམ་ འབའ་ཞིག་ ཏུ་ ཟད་ པས།
རྒྱལ་བའི་བསྟན་པ་ལ་གཅེས་པར་ལྟ་བ་དག་གིས་ལེགས་པར་བརྟག་
པར་ བྱོས་ ཤིག གཞན་ ཡང་ མ་ འདུས་ པའི་ མི་ མཐུན་ པ་ དང༌།
འདུན་པ་ཕྱིར་ལྡོག་གི་མི་མཐུན་པ་ གཉིས་ དང་ བྲལ་བ་དགོས་ལ།
དེང་སང་གནས་ལ་བློ་མཐུན་བྱས་ཟིན་པའི་མཚམས་ནང་དེ་ཉིད་ན།
ལས་གྲལ་དུ་འདུས་པའི་དགེ་སློང་དག་དང་ཁ་སྐོང་དུ་འོས་མི་འོས་
ཁྱད་པར་མེད་པའི་དགེ་སློང་ལོང་གཏམ་སྨྲ་བ་དང༌། ཟས་ཀྱི་ཞལ་
ཏ་བྱེད་པ་སོགས་དུ་མ་ལོགས་ལོགས་སུ་འཁོད་བཞིན་དུ། དེ་དག་
གྲལ་དུ་མ་འདུས་པར་ལས་བྱེད་པ་ནི། མ་འདུས་པའི་མི་མཐུན་པ་
ཞེས་བྱ་བ་ཡིན་པས་ལས་མི་འཆགས་ཤིང་། དེའི་ཕྱིར་བསྙེན་རྫོགས་
ཀྱི་སྡོམ་པ་ཡང་མི་སྐྱེའོ། ། གཞན་ཡང་དེང་སང་རབ་བྱུང་བསྙེན་
རྫོགས་ཀྱི་ཆོ་གའི་གྲལ་དུ་འདུས་པ་དག་ཀྱང༌། གང་ནས་ཀྱང་མ་
བཤད་པའི་རིང་འགག་གི་སྟོད་ཡ་གཅིག་ཕུད། མེད་དུ་མི་རུང་བའི་
སྣམ་སྦྱར་གྱི་དོད་ལ་དར་ཁ་གང་སྟོད་ལ་བཀབ། ལས་གྲལ་དུ་་་
གཏན་ནས་གྱོན་དུ་མི་རུང་བའི་མཆིལ་ལྷམ་ ཤིན་ཏུ་ཆེ་བ་རེ་གྱོན།



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 303
སྐྲ་ཚད་ལས་ལྷག་པ་སོགས་ཁྱིམ་པའི་རྟགས་དང་ཆ་ལུགས་མ་སྤངས་
པ་བྱས་ནས་གྲལ་ལ་འཁོད་ཅིང་། རབ་བྱུང་བསྙེན་རྫོགས་བྱེད་པ་
བོ་ཡང་རབ་བྱུང་བསྙེན་རྫོགས་ཀྱི་རྟགས་དང་ཆ་ལུགས་བརྙན་པོ་ཚུན་
ཆད་ཀྱིས་ཀྱང་མ་ཚང་བ་རེ་བྱས། གདིང་བ་ཡིན་ཟེར་བའི་རས་
ཆུང་གྲུ་བཞི་གླེགས་བུ་འཕྲོ་ལ་སོགས་པ་གང་ཡང་མེད་པ་ཞིག་དང་།
འགའ་ཞིག་གིས་ནི། ལྷུང་བཟེད་ཀྱི་དོད་ལྕགས་ཀྱི་སླ་ང་དང་ཕོར་
བུ་ནག་པོ་སོགས་ལ་བྱེད་ཅིང་། མཁན་སློབ་དགེ་འདུན་དང་བཅས་
པའི་སྤྱན་ལམ་དུ་རབ་བྱུང་བསྙེན་རྫོགས་ཀྱི་དགའ་སྟོན་ལ་དམིགས་
པའི་ཆང་གི་བུམ་པ་དག་བཀོད། བཀྲ་ཤིས་ཀྱི་དཔལ་བཤོས་དང༌།
དེ་དག་འདེགས་པའི་ཁྱིམ་པ་ཕོ་མོ་དུ་མ་དང་བཅས་པ་འདུས་པའི་
དབུས་སུ་ལས་ཀྱི་ཆོ་གའི་དཔེ་མི་ལྷོགས་བཞིན་དུ་ཀློག་ཅིང་། ཆོ་
གའི་བརྡ་དོན་གང་ཡང་སྤྲོད་མི་ཤེས་པའི་ནོར་བ་བརྒྱུད་མར་བྱེད་པ་
དང་། དེ་ལས་ཀྱང་ཧ་ཅང་ཐལ་བ་འགའ་ཞིག་ནི། བླ་གོས་མཐང་
གོས་ཀྱང་མ་གྱོན་པར་ཆ་ལུགས་ཐམས་ཅད་དང་བྲལ་བར་བྱས་ནས་
རབ་བྱུང་བསྙེན་རྫོགས་ཀྱི་མཁན་སློབ་བྱེད་པ་སྣང་སྟེ། དེ་དག་ནི།
སངས་རྒྱས་ཀྱི་བསྟན་པ་བཤིག་པའི་ཆོམ་རྐུན། འཇིག་རྟེན་ཕུང་
བར་བྱེད་པའི་ལོག་ཆོས་གླང་དམར་བོའི་ཀོ་བ་ལ་བླ་གོས་མཐང་གོས་
ཀྱི་དོད་བྱེད་པ་དང་ཁྱད་པར་མེད་ཅིང་། ཁྱིམ་པས་མཁན་སློབ་
དགེ་འདུན་གྱི་དོད་བྱས་ནས་རབ་བྱུང་བསྙེན་རྫོགས་བསྒྲུབས་པ་དང་
ཁྱད་པར་ཅི་ཡང་མེད་དོ། ། ་་།
་ ་



304 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ད་ནི་འདི་དཔྱད་པར་བྱ་སྟེ། དགེ་ཚུལ་དང་དགེ་སློང་གི་སྡོམ་
པ་སྐྱེ་བ་ལ་མཁན་པོ་དང་སློབ་དཔོན་དང་དགེ་འདུན་དག་ལས་གང་
གཙོ་བོ་ཡིན་ཞེ་ན། དགེ་ཚུལ་གྱི་སྡོམ་པ་སྦྱིན་པ་ནི། སློབ་དཔོན་
ཁོ་ནའི་ལས་ཡིན་གྱི་སློབ་དཔོན་མེད་པར་སྐྱེ་བ་མི་སྲིད་ཅིང༌། དགེ་
ཚུལ་གྱི་སྡོམ་པ་དགེ་འདུན་ལས་སྐྱེ་བ་ཡང་མ་ཡིན་ནོ། ། དགེ་སློང་
གི་སྡོམ་པ་ནི། ལས་འཆགས་ངེས་པའི་དགེ་འདུན་གྲངས་ཚང་བའི་
་དབུས་སུ་ལས་སློབ་ཀྱིས་བསྙེན་རྫོགས་ཀྱི་སྡོམ་པ་སྦྱིན་པའི་གསོལ་བ་
དང་བཞིའི་ལས་བྱས་ནས། བརྗོད་པ་གསུམ་པའི་དོན་གྱི་གསུམ་
གཉིས་རྫོགས་པ་ན་སྐྱེ་བ་ཡིན་པས། ངེས་པར་དགེ་འདུན་གྱི་ལས་
བྱས་ཤིང་ཆགས་པ་ལ་བལྟོས་ཀྱི། དེ་ལས་གཞན་དུ་སྐྱེ་བ་མི་སྲིད་ལ།
ལས་བྱེད་པས་ལས་ཀྱི་སྔགས་ཚིག་གི་ནང་དུ་བསྒྲུབ་བྱའི་མིང་བརྗོད་
པ་ ཆད་ པ་ དང་། དགེ་ འདུན་ གྱི་ མིང་ བརྗོད་ པ་ ཆད་ པ་ དང་།
མཁན་ པོ་ ཡོད་ པའི་ ཚེ་ མཁན་ པོའི་ མིང་ བརྗོད་ པ་ ཆད་ པ་ དང་།
ལས་ཀྱི་སྔགས་ཚིག་གི་མཚམས་འདི་འདྲ་བ་ཞིག་ཏུ་བདག་གི་རྒྱུད་ལ་
སྡོམ་པ་སྐྱེས་སོ་སྙམ་དུ་བསྒྲུབ་བྱ་རང་ཉིད་ཀྱིས་མི་ཤེས་པ་རྣམས་ལ་
ཡང་སྡོམ་པ་མི་སྐྱེ་བར་གསུངས་ཏེ། ལུང་ལས། གང་ཟག་གསུམ་
ནི། བསྙེན་པར་མ་རྫོགས་པ་ཡིན་ཏེ། བདག་ཉིད་ཀྱི་མིང་མི་
བརྗོད་པ་དང༌། མཁན་པོའི་མིང་མི་བརྗོད་པ་དང་། བསྙེན་པར་
རྫོགས་པ་མི་ཤེས་པའོ། །ཞེས་གསུངས་པ་རྒྱ་ཆེར་འགྲེལ་དུ་དྲངས་པ་
དང་། མདོ་རྩ་ ལས། དེ་གཉིས་ཀྱི་མིང་མ་བརྗོད་ན་ཡང་མི་་་༌་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 305
སྐྱེའོ། ། དགེ་འདུན་གྱི་ན་ཡང་དེའི་སྐྱེ་གནས་ཀྱིས་མི་སྐྱེའོ། །ཞེས་
གསུངས་པ་ལྟར་རོ། །དགེ་ཚུལ་དང་དགེ་སློང་གཉིས་ཀ་ཡང་མཁན་
པོ་མེད་ཀྱང་སྐྱེ་བ་ཡིན་ཏེ། མདོ་རྩ་ལས། དེ་དང་ལྡན་པའི་ལྟར་
མཁན་པོ་མེད་པ་ལ་ཡང་ངོ་། །ཞེས་དང་། དེའི་རྒྱ་ཆེར་འགྲེལ་ལས།
འདི་སྐད་བསྟན་ཏེ། མཁན་པོ་མེད་ན་ཡང་སྡོམ་པ་སྐྱེ་བ་ཉིད་དོ་
ཞེས་བྱ་བའི་ཐ་ཚིག་གོ། ཞེས་གསུངས་པའི་ཕྱིར་རོ། །འོན་ཀྱང་
བསྒྲུབ་བྱ་ལ་སྡོམ་པ་སྐྱེ་ཡང་སློབ་དཔོན་དང་དགེ་འདུན་རྣམས་ལ་
ཉེས་པ་འབྱུང་བ་ཡིན་ནོ། །མཁན་པོ་སྡོམ་པ་དང་མི་ལྡན་ཀྱང་བསྒྲུབ་
བྱ་དེས་མཁན་པོ་སྡོམ་ལྡན་དུ་ཡིད་ཆེས་ན་ཡང་སྡོམ་པ་སྐྱེ་བ་ཡིན་ཏེ།
མདོ་རྩ་ལས། དེ་བསྙེན་པར་མ་རྫོགས་པ་ཉིད་ཡིན་ན་ཡང་ངོ༌། །
ཞེས་གསུངས་པས་སོ། ། གཞན་ཡང་དོན་འདི་ནི་ལུང་གི་གླེང་གཞི་
ལས་གསལ་བར་ཤེས་ཏེ། མཉན་ཡོད་དུ་ཁྱིམ་བདག་གི་བུ་ཞིག་གིས་
གཞན་གྱི་བུ་མོ་ལ་ལོགས་པར་གཡེམ་དུ་འགྲོ་བ་མས་བསྲུངས་པས།
བསམས་བཞིན་དུ་རལ་གྲིས་མའི་སྐེ་བཅད་ནས། དེས་ཕྱིས་རྒྱལ་
བྱེད་ཀྱི་ཚལ་དུ་སོང་བ་ན། གང་གིས་སྡིག་པའི་ལས་བྱས་པ། །དགེ་
བ་ཡིས་ནི་འགོག་བྱེད་དེ། །ཉི་མ་སྤྲིན་ནས་བྱུང་བ་ལྟར། །འཇིག་
རྟེན་འདི་ན་དེ་སྣང་འགྱུར། །ཟེར་བ་ཐོས་པས། ཐབས་འདི་ལ་
བརྟེན་ནས་སྡིག་པའི་ལས་ཀྱང་འགོག་པར་ནུས་སོ་སྙམ་སྟེ། དགེ་
སློང་ཞིག་ལ་བདག་རབ་ཏུ་དབྱུང་དུ་གསོལ། ། དེས་ཀྱང་རབ་ཏུ་
བྱུང་ཞིང་བསྙེན་པར་རྫོགས་པར་བསྒྲུབས་ནས། དེ་ནས་དེ་ཉིད་



306 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཀྱིས་བརྩོན་འགྲུས་བརྩམས་ཏེ་གསུང་རབ་ཀློག་པར་བརྩམས་པས།
སྡེ་སྣོད་གསུམ་ལ་མཁས་པར་གྱུར་ཏོ། །དགེ་སློང་དག་གིས་སྨྲས་པ།
ཁྱོད་བརྩོན་འགྲུས་འདིས་ཅི་ཞིག་དོན་དུ་གཉེར། སྡིག་པ་ཟད་་་་
པའོ། ། སྡིག་པ་ཅི་ཞིག་བྱས། མ་བསད་དོ། །མ་མའམ། མ་
ཡིན་ཏེ་བསྐྱེད་པའི་མའོ། །དོན་དེ་ཉིད་སྟོན་པ་ལ་གསོལ་བས། མ་
བསད་པ་ནི། སྡོམ་པ་མི་སྐྱེ་བའི་ཆོས་ཅན་ཡིན་པས་བསྙིལ་བར་
བྱའོ། །ཞེས་བཀའ་སྩལ་ནས། བསྙིལ་ཅིང་གནས་ནས་ཕྱུང་ངོ༌། །
དེས་ཀྱང་བདག་འབབ་པ་ནི་མི་ནུས་ཀྱི་སྙམ་ནས། རང་གི་རྒྱུས་མི་
ཤེས་པའི་མཐའ་འཁོབ་ཞིག་ཏུ་སོང་སྟེ། དེར་ཁྱིམ་བདག་དད་པར་
བྱས་ནས་གཙུག་ལག་ཁང་ཞིག་བརྩིགས་ཏེ། དེར་དེ་ལ་བརྟེན་ནས་
རབ་ཏུ་བྱུང་ཞིང་བསྙེན་པར་རྫོགས་པའི་དགེ་འདུན་ཚོགས་ཤིན་ཏུ་ཆེ་
བར་ལོངས་ཏེ། འགའ་ཞིག་གིས་ནི།། དགྲ་བཅོམ་པ་ཡང་ཐོབ་
བོ། །དེ་ནས་དུས་ནམ་ཞིག་ན་ནད་ཀྱིས་ཐེབས་པར་གྱུར་ཏེ། དེའི་
ཆེད་དུ་དགེ་འདུན་གྱིས་སྲོ་ཁང་བྱས་པས། སྲོ་ཁང་གི་མེ་ལ་འདུག་
བཞིན་དུ་ཤི་སྟེ་མནར་མེད་པའི་དམྱལ་བར་སྐྱེས་སོ། །དེར་དེས་སྨྲས་
པ། སྲོ་ཁང་ཚའོ། ། སྐལ་ཆད་ཁྱོད་ཀྱི་སྲོ་ཁང་འདི་ཡིན་ནམ་ཞེས་
ཟེར་ནས་དམྱལ་སྲུང་གིས་མགོ་ལ་བསྣུན་པས་དམྱལ་བ་ནས་འཕོས་ཏེ་
རྒྱལ་ཆེན་བཞིའི་ལྷར་སྐྱེས་ཏེ། དེ་མ་ཐག་སྟོན་པའི་དྲུང་དུ་མཆོད་
པའི་སླད་དུ་འོངས་པས་ཆོས་བསྟན་ཅིང་། རྒྱུན་དུ་ཞུགས་པ་ཐོབ་
པར་གསུངས་སོ། །མཚམས་མེད་པ་བྱས་པས་དམྱལ་བར་ཡུད་ཙམ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 307
ཞིག་སྐྱེས་ཀྱང་དམྱལ་བའི་སྡུག་བསྔལ་མ་མྱོང་ཞིང་། དེ་མ་ཐག་
ལྷར་སྐྱེས་ཏེ་འཕགས་པ་ཐོབ་པར་གསུངས་པ་ནི། མཐའ་འཁོབ་ཏུ་
དགེ་འདུན་གྱི་སྡེ་བཙུགས་ཤིང་བསྟན་པ་དར་བར་བྱས་པའི་འབྲས་
བུར་གསུངས་པས། སྡོམ་པ་མེད་པ་ཡིན་ཀྱང་ཚུལ་ཁྲིམས་དང་ལྡན་
པར་སློབ་མ་དག་གིས་ཡིད་ཆེས་པའི་དབང་གིས་དགེ་སློང་དུ་མ་དེ་ལ་
བརྟེན་ནས་བྱུང་བར་ཆེས་གསལ་བར་ངེས་ལ། སྡོམ་པ་དང་མི་ལྡན་
ཀྱང་ལྡན་པ་འདྲ་བའི་ཀུན་སྤྱོད་ཀྱིས་ཁྱིམ་པ་དད་པར་བྱས་ཏེ། དེ་
ཡང་ཚུལ་འཆོས་པས་རང་གི་རྙེད་བཀུར་སྒྲུབ་པའི་ཆེད་མ་ཡིན་པར།
དགེ་འདུན་གྱི་སྡེ་བཙུགས་ནས་བསྟན་པ་ལ་ཕན་པར་བྱས་ན་མཚམས་
མེད་པ་བྱས་པ་ཡང་ཟིལ་གྱིས་གནོན་པའི་བསོད་ནམས་རླབས་པོ་ཆེ་
འཐོབ་པར་ཡང་འདི་ཉིད་དང་ཕ་བསད་པའི་གླེང་གཞི་སོགས་ལས་
གསལ་བར་གསུངས་ཤིང་། བཤེས་སྤྲིངས་ལས། གང་ཞིག་སྔོན་
ཆད་བག་མེད་གྱུར་པ་ལས། ། ཕྱི་ནས་བག་དང་ལྡན་པར་གྱུར་དེ་
ཡང་། ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་
མཐོང་ལྡན་བདེ་བྱེད་བཞིན། ཞེས་གསུངས་པའི་བདེ་བྱེད་ཀྱང་མ་
བསད་པ་འདི་ཉིད་ཡིན་པར་འགྲེལ་བས་བཤད་དོ། །དེ་ལྟར་ན་་་་
མཁན་པོ་མེད་པ་དང་། ཡོད་ཀྱང་ཚུལ་ཁྲིམས་དང་མི་ལྡན་པ་ལ་
ལྡན་པར་ཡིད་ཆེས་ན་སྡོམ་པ་སྐྱེ་བར་གྲུབ་བོ། །དེས་ན་བསྙེན་རྫོགས་
ཀྱི་རྒྱུའི་གཙོ་བོ་ལས་ཀྱི་ཁ་སྐོང་གི་དགེ་འདུན་ལ་དག་ཐེར་དང་ལས་
འཆགས་མི་འཆགས་ཀྱི་རྣམ་གཞག་ཅི་ཡང་མི་བྱེད་པར། མཁན་



308 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བརྒྱུད་དག་མ་དག་འབའ་ཞིག་གི་རྣམ་གཞག་རྩི་བ་ནི། འདུལ་བ་
མི་ཤེས་པའི་བླུན་པོའི་རྣམ་ཐར་འབའ་ཞིན་ཡིན་ནོ། །དེ་ཡང་འདི་
ལྟར། རྒྱལ་པོ་གླང་དར་མས་བསྟན་པ་བསྣུབས་པའི་ཚེ། བཞད་
ཀྱི་རྒྱུད་མི་གཙང་རབ་གསལ། བོ་དོང་བ་གཡོ་དགེ་འབྱུང་། སྟོད་
ལུང་བ་དམར་ཤཱཀྱ་མུ་ནེ་གསུམ་ཆུ་བོ་རི་ན་བསྒོམ་ཞིང་ཡོད་པ་ན་རབ་
བྱུང་ཁྱིར་བྱེད་པ་མཐོང་སྟེ། གཏམ་དྲིས་པས་རྒྱལ་པོས་བསྟན་པ་
བསྣུབས་པར་ཤེས་ཏེ། འདུལ་བ་དྲེའུ་ཁལ་གཅིག་བཀལ་ནས་་་་
མངའ་རིས་སྟོད་དུ་བྲོས་ཏེ། གར་ལོག་ནས་འཐོན་ནས་བྱང་སྟོད་
བརྒྱུད་ནས་ཕྱིན་ཅིང་། ཧོར་གྱི་ཡུལ་དུ་ཕྱིན་ནས་སྐད་རིགས་མི་
གཅིག་པའི་སར་བསྟན་པ་དར་བར་བྱེད་དགོས་སྙམ་ནས་འབད་ཀྱང་
དར་བར་མ་ནུས་པས། མདོ་སྨད་ལྷོའི་བེ་རོ་ཚམ་ཚོ་ངོས་ནས་་་
འཐོན་ཏེ། མདོ་སྨད་ཀྱི་དན་ཏིག་ཤེལ་གྱི་ཡང་དགོན་དུ་བསྒོམ་ཞིང་
བསྡད་པས། . རྨ་ཆུ་ཁའི་ཕྱུགས་རྫིས་མཐོང་ནས་རྒོངས་ཁ་མི་འདུས་
པ་རྣམས་ལ་སྨྲས་པས། ལས་དང་སྐལ་བར་ལྡན་པ་། མོས་པ་སྤྱོད་
པས་ས་བ། མུ་ཐུར་གསལ་འབར་ཞེས་བྱ་བས་སང་བལྟར་ཕྱིན་པས་
ཕྲད་པ་ན་དད་དེ་རབ་ཏུ་འབྱུང་བར་ཞུས་པས། འདུལ་བའི་པོ་ཏི་
བསྟན་ཏེ་དད་ན་རབ་ཏུ་དབྱུང་ངོ་ཞེས་བྱས་སོ། །བལྟས་པ་ན་དད་དེ་
མཆི་མ་བྱུང་ནས་རབ་ཏུ་འབྱུང་བར་ཞུས་པས། གཙང་གིས་མཁན་
་ པོ་བྱས། གཡོས་སློབ་དཔོན་བྱས་ཏེ་དགེ་ཚུལ་དུ་བསྒྲུབས་ཤིང་།
མཁན་སློབ་ཀྱི་མིང་ལས་སྦྱར་ཏེ་དགེ་བར་བ་གསལ་དུ་མིང་བཏགས།
0



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 309
ཕྱིས་ཤེས་རབ་ཆེ་བས་བླ་ཆེན་པོ་དགོངས་པ་རབ་གསལ་ཞེས་གྲགས་
སོ། །དེ་ནས་བསྙེན་རྫོགས་ཞུས་པས་དགེ་སློང་ལྔ་མ་ཚང་བས་མི་འོང་
གསུངས་པ་ལ། སྔར་ལྷ་ལུང་དཔལ་གྱི་རྡོ་རྗེ་བ་དགེ་སློང་གསུམ་
གློད་ཐང་དུ་འདུག་པ་མཐོང་ནས་ཚོལ་དུ་ཕྱིན་པས་དཔལ་གྱི་རྡོ་རྗེ་
དང་མཇལ་ཏེ་ཞུས་པས། ངས་རྒྱལ་པོ་སྡིག་ཅན་བསད་པས་ཁ་སྐོང་
མི་འོང་གི། ངས་བཙལ་ལ་བཏང་གི་གསུངས་ཏེ། རྒྱ་ནག་གི་དགེ་
སློང་ཀེ་པང་དང་གྱི་བན་བྱ་བ་གཉིས་བཙལ་ཏེ་བཏང་ངོ༌། །དེ་ནས་
སྔར་གྱི་མཁན་སློབ་ཀྱིས་མཁན་པོ་དང་ལས་སློབ་བྱས། དམར་གྱིས་
གསང་སྟོན་བྱས། རྒྱའི་དགེ་སློང་གཉིས་ཀྱིས་ཁ་སྐོང་བྱས་ཏེ་བསྙེན་
པར་རྫོགས་སོ། །དེ་ནས་ལོ་ལྔ་ལོན་པ་དང༌། དབུས་ནས་གླག་པ་
ལམ་པ་ཀླུ་མེས་ཚུལ་ཁྲིམས་ཤེས་རབ། འབྲིང་ཡེ་ ཤེས་ཡོན་ཏན།
རག་ཤི་ཚུལ་ཁྲིམས་འབྱུང་གནས།སྦ་ཚུལ་ཁྲིམས་བློ་གྲོས། སུམ་པ་ཡེ་
ཤེས་བློ་དང་ལྔ། གཙང་ནས་མགུར་མོ་རབ་ཁ་བ་ལོ་སྟོན་རྡོ་རྗེ་
དབང་ཕྱུག ཤབ་སྒོ་ལྔའི་ཚོང་བཙུན་ཤེས་རབ་སེངྒེ། མངའ་་
རིས་པ་འོ་བརྒྱད་སྤུན་གཉིས། བོ་དོང་བ། དབུས་པ་དེ་དཀར་བ།
དང་ལྔ་སྟེ། དབུས་གཙང་གི་མི་བཅུས་མདོ་ཁམས་སུ་ཕྱིན་ནས་
གཙང་ལ་བསྙེན་རྫོགས་ཞུས་པས། ང་རྒས་ནས་མཁན་པོ་མི་་་་
འཁྱོངས་པས་བླ་ཆེན་པོ་ལ་ཞུས་ཤིག་གསུངས་ཏེ། བླ་ཆེན་པོས་
མཁན་པོ་བྱས། གཙང་དང་གཡོས་ལས་སློབ་དང་གསང་སྟོན་བྱས།
དམར་དང་རྒྱའི་དགེ་སློང་གིས་ཁ་སྐོང་བྱས་ཏེ་ཐམས་ཅད་བསྙེན་པར་



310 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རྫོགས་སོ། །བསྟན་པ་ཕྱི་དར་གྱི་སྔར་གྱི་རབ་བྱུང་བསྙེན་རྫོགས་ཕལ་
ཆེ་བ་མི་བཅུ་བོ་དེའི་ནང་ནས་དབུས་ཀྱི་སུམ་པ་དང་གཙང་གི་འོ་
བརྒྱད་སྤུན་གཉིས་མ་གཏོགས་པ་གཞན་རྣམས་ལས་མཆེད་པ་མང་
ཞིང་། གཞན་ཡང་འ་ཞ་མགོ་བོ་ཆེའི་བུ་འ་ཞ་ཡེ་ཤེས་གཡུང་དྲུང་
གིས་ཁམས་སུ་སྡོམ་པ་ལེན་དུ་ཕྱིན་ནས། བླ་ཆེན་པོའི་མཁན་བུ་ཏྲེ་
བོ་མཆོག་བླ་བྱ་བ་ལ་བཀའ་དྲིན་ཞུས་པས། དེས་ཆུ་གཏོར་བཏང་
ལ་འོང་གིས་གསུངས་ནས། ལོང་མེད་པར་འདས་པས། ཆུ་་་
གཏོར་བཏང་ལ་འོང་གིས་གསུངས་པ་ཙམ་ལ་སྡོམ་པ་ཐོབ་པར་བྱས་
ནས། དེ་ལ་དགེ་ཚུལ་ཆུ་གཏོར་མ་ཞེས་གྲགས་པ་དང་། ཡང་འབྲེ་
གཞོན་ཚུལ་གྱིས་ཁམས་སུ་སྡོམ་པ་ལེན་དུ་ཕྱིན་ནས། བླ་ཆེན་པོའི་
མཁན་བུ་ཡ་ཟི་བོན་སྟོན་བྱ་བ་ལ་བཀའ་དྲིན་ཞུས་པས། དེར་བས་
ཟེར་ནས་སྡོམ་པ་སྦྱིན་ལོང་མེད་པར་མཁན་པོ་འདས་པས། ངས་
བསྙེན་རྫོགས་ཀྱི་སྡོམ་པ་ཐོབ་པ་ཡིན་ཏེ། མཁན་པོ་ན་རེ་དེར་བས་
གསུངས་པའི་ཕྱིར་རོ་ཞེས་ཟེར་བས་དེར་བས་ཀྱི་བསྙེན་རྫོགས་སུ་
གྲགས་ཤིང་། འ་ཞས་མཁན་པོ་བྱས་ནས་ཤེའུ་གཉེ་ནམ་པ་རབ་ཏུ་
ཕྱུང་ཞིང་བསྙེན་པར་རྫོགས་སོ། །དེས་མཁན་པོ་བྱས་ནས་སོག་ཚུལ་
ཁྲིམས་བླ་མ་ཞེས་བྱ་བ་རྒྱ་འདུལ་བ་འཛིན་པ་དབང་ཕྱུག་ཚུལ་ཁྲིམས་
ཀྱི་བཀའ་དྲིན་ཆེ་བའི་བླ་མ་གསུམ་གྱི་ཡ་གྱལ་དེ་བསྙེན་པར་རྫོགས།
འདི་དག་ནས་བརྒྱུད་པ་སྔ་ཕྱི་རྣམས་ལ་བླ་ཆེན་མཁན་བརྒྱུད་ཅེས་
ཟེར། ཡང་མཁན་པོ་ཞི་བ་འཚོའི་མཁན་བུ་སྦ་རཏྟཱ། དེས་བླ་ལུང་



--
-
-------
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 311
རབ་ འབྱོར་ དབྱངས། དེས་ བླ་ ཆེན་ དགོངས་ པ་ རབ་ གསལ།
དེས་ཡ་གོང་ཡེ་ཤེས་གཡུང་དྲུང༌། དེས་གྲུམ་ཡེ་ཤེས་རྒྱལ་མཚན།
དེས་ཀླུ་མེས་ལ་སོགས་པ་བསྙེན་པར་རྫོགས་པར་འདོད་པ་སོགས་
འདོད་པ་མི་འདྲ་བ་གཞན་ཡང་འགའ་རེ་སྣང་མོད། ལོ་རྒྱུས་སྔ་མ་
འཐད་པར་བྱེད་པ་མང་བར་སྣང་ངོ་། །དེ་འདྲ་བའི་བླ་ཆེན་མཁན་
རྒྱུད་མ་དག་པས་དེ་ནས་བརྒྱུད་པའི་སྡོམ་རྒྱུད་མི་དག་ཅིང་། དུས་
ཕྱིས་པཎ་ཆེན་ཤཱཀྱ་ཤྲཱི་ལས་བརྒྱུད་པ་མཁན་རྒྱུད་ལ་སྐྱོན་མེད་པས་
སྡོམ་རྒྱུད་དག་པར་བྱེད་དོ། །འདི་ནི་ཤིན་ཏུ་མི་རིགས་ཏེ། བླ་ཆེན་
བརྒྱུད་མ་དག་པའི་རྒྱུ་མཚན་བླ་ཆེན་བསྙེན་རྫོགས་མཛད་པའི་ཁ་སྐོང་
ལ་རྒྱའི་དགེ་སློང་གཉིས་ཡོད་པ་དེ་ཇི་འདྲ་ཡིན་མི་ཤེས་པས་ལས་་
ཆགས་མ་ཆགས་ ཐེ་ཚོམ་ཟ་ལ། དེའི་ཕྱིར་བླ་ཆེན་ལ་སྡོམ་པ་་་་་
འཁྲུངས་མ་འཁྲུངས་ཐེ་ཚོམ་ཟའོ་ཞེས་ཟེར་མོད།། རྒྱའི་དགེ་སློང་
རྣམ་དག་ཏུ་དེའི་ཚེ་བླ་ཆེན་ལ་ཡིད་ཆེས་ཡོད་ན། སྡོམ་པ་སྐྱེ་བར་
གོང་དུ་བསྒྲུབས་ཟིན་ཅིང་། དུས་ཕྱིས་ཀྱི་མི་གཞན་ཐེ་ཚོམ་ཟ་བས་
སྔོན་བླ་ཆེན་ལ་སྡོམ་པ་མེད་པར་སྒྲུབ་ན་ནི། བཞད་གད་ཀྱི་གནས་་
དེ་ལས་ཆེ་བ་ཅི་ཞིག་ཡོད། པཎ་ཆེན་ཤཱཀྱ་ཤྲཱི་ལས་མཁན་པོ་བྱང་
ཆུབ་དཔལ་བསྙེན་པར་རྫོགས་པ་ཡང་ལས་མ་ཆགས་པར་འགྱུར་ཏེ།
དེའི་ལས་སློབ་ཤངས་པ་ཇོ་གདན་དང་། གསང་སྟོན་རྒྱང་རོ་གཞོན་
རིན་གཉིས་པཎ་ཆེན་བོད་དུ་མ་བྱོན་གོང་བསྙེན་པར་རྫོགས་ཟིན་པའི་
བླ་ཆེན་བརྒྱུད་ཡིན་ལ། བླ་ཆེན་བརྒྱུད་རྣམ་དག་མིན་པར་ཁྱེད་རང་



312 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གིས་ཁས་བླངས་པའི་ཕྱིར་རོ། ། མཁན་ཆེན་བདེ་བ་དཔལ་བསྙེན་
པར་རྫོགས་པའི་ཚེ་ཡང་ལས་མ་ཆགས་པར་འགྱུར་ཏེ། མཁན་པོ་
བྱང་ཆུབ་དཔལ་ཡིན་ཀྱང་། ལས་སློབ་བསོད་ནམས་སྟོབས་བཟང་
དང་། གསང་སྟོན་དབང་ཕྱུག་གྲགས་ལ་སོགས་པ་བླ་ཆེན་བརྒྱུད་
ཡིན་པའི་ཕྱིར་རོ། ། ཆུ་གཏོར་མ་སོགས་དང་དེར་བས་མ་སོགས་་་་
ལའང་། དེ་དང་དེའི་སློབ་མས་དེ་དང་དེ་ལ་སྡོམ་པ་ལེན་པའི་ཚེ།
མཁན་པོ་དེ་དང་དེ་བསྙེན་རྫོགས་ཀྱི་སྡོམ་ལྡན་དུ་ཡིད་ཆེས་ན་སྡོམ་པ་
སྐྱེ་བར་གོང་དུ་ཁུངས་ཀྱི་ཤེས་བྱེད་གསལ་བ་དག་གིས་བསྒྲུབས་ཟིན་
པའི་ཕྱིར་ན་སྡོམ་བརྒྱུད་མ་དག་པའི་སྐྱོན་ཅིའང་མི་འབྱུང་ལ། བླ་
ཆེན་བརྒྱུད་ཀྱི་བར་དུ་མཁན་པོ་ཉམས་པ་ཞུགས་པ་འགའ་རེ་སྣང་
བའི་ཕྱིར་ཟེར་ན་ནི་པཎ་ཆེན་བརྒྱུད་དུ་བསྒོམ་པ་དབུས་གཙང་ཁམས་
གསུམ་ན་རབ་བྱུང་བསྙེན་རྫོགས་ཀྱི་མཁན་སློབ་བྱེད་པ་དུ་མ་ཞིག་
སྣང་བ་དག་གི་ཡང་འགའ་ཞིག་ལ་མཁན་པོ་ཉམས་པས་བར་དུ་ཆོད་
པ་སྣང་ལ། བླ་ཆེན་བརྒྱུད་ཀྱིའང་ཐམས་ཅད་ལ་ཉམས་པས་བར་
ཆོད་པ་མེད་པའི་ཕྱིར་དང་། ཁྱད་པར་དགེ་ཚུལ་ལ་སློབ་དཔོན་
དང་བསྙེན་རྫོགས་ལ་ལས་འཆགས་ངེས་ཀྱི་དགེ་འདུན་གཙོ་བོ་ཡིན་པ་
ལ། ཉམས་པས་ཁ་སྐོང་བྱས་ནས་བསྙེན་རྫོགས་བསྒྲུབས་པ་པཎ་
ཆེན་བརྒྱུད་ལའང་དུ་མ་ཞིག་སྣང་ཞིང་། དེ་དག་ལ་ནི། ཉེ་བ་
འཁོར་གྱིས་མཁན་པོ་བྱས་ཀྱང་སྡོམ་པ་སྐྱེ་མི་སྲིད་པའི་ཕྱིར་རོ། །དེས་
ན་བསྒྲུབ་བྱས་མཁན་སློབ་དགེ་འདུན་དང་བཅས་པ་ལ་རྣམ་དག་ཏུ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 313
ཡིད་ཆེས་ཤིང་ལས་འཆགས་པའི་འགལ་རྐྱེན་གོང་དུ་བཤད་པ་གཞན་
རྣམས་མེད་ན་བླ་ཆེན་བརྒྱུད་དང་པཎ་ཆེན་བརྒྱུད་གང་ཡིན་ཀྱང་སྡོམ་
པ་རྣམ་དག་འཆགས་ལ། དེ་ལས་ལྡོག་ན་བརྒྱུད་པ་དེ་གཉིས་གང་
ཡིན་ཀྱང་མི་འཆགས་པས་ལས་འཆགས་པའི་རྒྱུའི་རྣམ་དབྱེ་ལ་མཁས་
པར་བྱས་ནས་བསྟན་པ་ལ་ཕན་པའི་ལས་རྣམ་དག་བསྒྲུབ་པ་ལ་ནན་
ཏན་བྱའི། ལས་གྲལ་དང་ཆོ་ག་སྐྱོན་ཅན་འབའ་ཞིག་བྱས་ནས་
མཁན་པོའི་བརྒྱུད་པ་གང་ཡིན་གྱིས་སྡོམ་པ་དག་མ་དག་འབྱེད་པ་ནི།
རྒྱ་འདུལ་བ་འཛིན་པ། བྱ་འདུལ་བ་འཛིན་པ། ཤ་མི་སྐྱེ་ཕོ་ཚུལ་
འཕགས། རྨ་ཚོ་བྱང་རྡོར། ཐག་མ་པ་སོགས་ཀྱི་འདུལ་བ་འཛིན་
པ་གསེར་རིའི་ཕྲེང་བ་ལྟ་བུ་དེ་དག་ཐམས་ཅད་དང༌། དགེ་བའི་
བཤེས་གཉེན་པོ་ཏོ་བ་དང་ཤར་བ་བ་ལ་སོགས་པ་བཀའ་གདམས་ཀྱི་
དགེ་བའི་བཤེས་གཉེན་མཐའ་ཡས་པ་དུ་མ་ཞིག་བྱོན་པ་དེ་དག་དང་།
ལོ་ཆེན་རིན་ཆེན་བཟང་བོ་དང༌། རྔོག་ལོ་ཆེན་པོ་ལ་སོགས་པ་སྐྱེས་
ཆེན་ཇི་སྙེད་བྱོན་པ་དེ་མཐའ་དག་བླ་ཆེན་བརྒྱུད་ཡིན་པས་དེ་མཐའ་
དག་སྡོམ་པ་མེད་པ་ཤ་སྟག་ཡིན་ནོ་ཞེས་སྐུར་བ་འདེབས་པ་རྣམ་པར་
མི་འཚམས་པའི་སྡིག་ཆེས་ཆེ་བ་རྒྱུད་ལ་བཟུངས་ནས་རང་ཉིད་ལ་
འདུལ་བའི་རྣམ་གཞག་མ་ཆགས་པ་གསལ་བར་མ་བྱེད་ཅིག རྒྱུད་
མཐུན་པའི་རྐྱེན་ནི། རྒྱུད་ཚོགས་སུ་མ་ཚང་བ། གང་ལེན་པའི་
སྡོམ་པ་དེ་སྔར་ཐོབ་ལ་ཉམས་པ་མ་ཡིན་པ་དང་། རྟགས་མཐུན་
པའི་རྐྱེན། ཁྱིམ་པའི་རྟགས་དང་ཆ་ལུགས་སྤངས་ཤིང་། དགེ་



སྒྲི
314 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
་ ཚུལ་གྱི་ཚེ་རབ་ཏུ་བྱུང་བའི་རྟགས་དང་ཆ་ལུགས་དང་ལྡན་པ་དང༌།
དགེ་སློང་གི་ཚེ་ཆོས་གོས་གསུམ་ག་ལྷུང་བཟེད་དང་བཅས་པ་མཁན་
པོས་བྱིན་གྱིས་བརླབས་ཏེ་ཚུལ་བཞིན་དུ་བསྐོན་པ་ལ་སོགས་པ་དང་།
ཁྲུས་ བྱས་ པ་ དང་ ལྡན་ པ་དང་། བསམ་ པ་ མཐུན་ པའི་རྐྱེན་ནི།
བསམ་པ་རང་བཞིན་དུ་གནས་པ། སྡོམ་པ་དེ་བསམ་པ་ཐག་པ་
ནས་ལེན་པར་འདོད་ཅིང་སྡོམ་པ་ཐོབ་དུས་ཤེས་པ། ངེས་པ་ལྔ་
དང་བྲལ་ཞིང་ངེས་འབྱུང་གི་བསམ་པས་ཟིན་པ་རྣམས་སོ། །འདི་
དག་ལ་བརྗོད་པར་བྱ་བ་མང་དུ་ཡོད་ཀྱང་ཡི་གེ་མངས་པར་འགྱུར་
བས་མ་བྲིས་ལ། བསྟན་པའི་རྩ་བ་ཚིགས་སྔ་ཕྱིའི་སྡོམ་པ་དང་བོར་
ཐོབ་ངེས་པ་ཞིག་མ་བྱུང་ན་གཞི་སྟོར་བ་འབའ་ཞིག་ཡིན་ཀྱང་གང་
བྱུང་བྱུང་གི་ལག་ལེན་གྱིས་བསྟན་པ་རྨང་ནས་འདོན་པ་མང་དུ་་་
མཐོང་ནས་ཆོས་ལོག་སྤྱོད་པའི་རྣམ་གཞག་མདོ་ཙམ་ཞིག་སུན་དབྱུང་
བ་སྨོས་པ་ཡིན་ནོ། །མ་ཐོབ་པ་ཐོབ་པར་བྱེད་པའི་རྣམ་པར་བཞག་པ་
བཤད་ཟིན་ཏོ། །
ཐོབ་པ་མི་ཉམས་པར་བསྲུང་བ་ནི། བསྲུང་ཐབས་ཡན་ལག་
ལྔའི་སྒོ་ནས་བསྲུང་བ་སྟེ། དགེ་བའི་བཤེས་གཉེན་ཁྱད་པར་ཅན་ལ་
བསྟེན་ཏེ་བསྲུང་བ་དང༌། རང་གི་བསམ་པ་རྣམ་པར་དག་པའི་སྒོ་
ནས་བསྲུང་བ་དང་། བསླབ་པ་ཡོངས་སུ་སྦྱོང་བའི་སྒོ་ནས་བསྲུང་
བ་དང་། བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བ་
དང༌། མི་མཐུན་ཕྱོགས་ངོ་ཤེས་པར་བྱས་ཏེ་བསྲུང་བའོ། །



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 315
དང་བོ་ནི། དགེ་ཚུལ་དང་བསྙེན་རྫོགས་བྱས་མ་ཐག་པ་དེས།
རང་ཉིད་བསྙེན་པར་རྫོགས་ནས་ལོ་བཅུ་བར་མ་ཆད་དུ་ལོན་པ་དང་
ལྔ་ཕྲུགས་དང་ལྡན་པ་སྟེ་ཆོས་གཉིས་པོ་དེ་དང་ལྡན་པར་གྱུར་གྱི་བར་ ་
དུ་སྔར་གྱི་མཁན་པོ་དེའམ། མཁན་པོའི་མཚན་ཉིད་གོང་དུ་བཤད་
པ་དེ་དང་ལྡན་པའི་དགེ་སློང་གཞན་ཞིག་ལ་གནས་འཆའ་བའི་ཆོ་ག་
བྱས་ནས། གནས་ཀྱི་སློབ་དཔོན་དེ་ཉིད་ལ་བརྟེན་ཏེ། བྱ་བ་
ཐམས་ཅད་རང་ཉམས་སུ་མི་བཏང་བར། བཤང་གཅི་འདོར་བ་
དང་། ཞག་གཅིག་གནས་གཞན་དུ་ཕྱིན་པ་ལ་སོགས་པའི་བྱ་བ་
དང༌ དུས་ ཀྱི་དམིགས་ བསལ་ གསུངས་ པ་ རྣམས་ མ་ གཏོགས་ པ།
དུས་ཐམས་ཅད་དུ་བྱ་བ་ཐམས་ཅད་ཞུས་ནས་བླང་དོར་ཚུལ་བཞིན་
དུ་བྱེད་པའོ། །རང་གི་བསམ་པ་རྣམ་པར་དག་པའི་སྒོ་ནས་བསྲུང་བ་
ནི། བག་ཡོད་པ་དང་། དྲན་པ་དང་། ཤེས་བཞིན་དང༌། ངོ༌
ཚ་ཤེས་པ་དང༌། ཁྲེལ་ཡོད་པ་དང་། དད་པ་དྲག་པོ་བསྒོམ་པ་
སོགས་ཀྱི་སྒོ་ནས་བསླབ་པ་ལ་གུས་པར་བྱེད་ཅིང་བླང་དོར་ལ་འགྲུས་
ཞི་གནས་ཀྱི་གསོ་སྦྱོང་དང་། མཐུན་པའི་གསོ་སྦྱོང་དང་། དབྱར་
གནས་པར་ཁས་ལེན་པ་དང་། དགག་དབྱེ་བྱ་བ་ལ་སོགས་པའི་སྒོ་
ནས་རྒྱུད་ཡོངས་སུ་དག་པར་བྱེད་པའོ། །བདེ་བར་གནས་པའི་རྐྱེན་
བསྟེན་ པའི་ སྒོ་ ནས་ བསྲུང་ བ་ ནི། གོས་ དང་། ཟས་ དང༌།
གནས་མལ་དང་སྨན་ལ་སོགས་པ་རྣམས། ཉུང་ངུ་དང་ངན་པས་



་“---༔་
316 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཆོག་མི་ཤེས་པར། ། བཟང་བོ་དང་མང་བོ་དགེ་བའི་སྦྱོར་བ་ཉམས་
ཉམས་སུ་བསྒྲུབ་པ་དང་། ཚོང་དང་བུན་སྐྱེད་དང་ཞིང་ལས་ལ་
་ སོགས་པ་སྟོན་པས་བཀག་པའི་སྨད་པའི་སྦྱོར་བ་དུ་མས་སྟོན་པའི་
གསུང་རབ་ལས་བཀག་པའི་ཟས་དང་ཡོ་བྱད་དུ་མ་འབད་པས་བསྒྲུབ་
པ་འདོད་པ་བསོད་ནམས་ཉམས་པའི་མཐའ་དང་། རང་ངེས་་་་
འབྱུང་གི་ཚུལ་ཁྲིམས་རྣམ་པར་དག་པ་ལ་གནས་ཤིང་། དགེ་བའི་
སྦྱོར་བ་ལ་བརྩོན་པ་ལྷུར་ལེན་པའི་ཚེ་བསྒྲུབ་པ་ན་དགེ་བའི་སྦྱོར་བ་
ཉམས་པའི་འབད་རྩོལ་མི་དགོས། ལོངས་སྤྱོད་པའི་ཚེ་སྲིད་ཞེན་
དྲག་པོ་མི་སྐྱེ་བའི་ཚེ་ན། སྟོན་པས་བཀག་པ་མ་ཡིན་པའི་ཟས་དང་
གོས་དང་གནས་མལ་ལ་སོགས་པ་བཟང་བོ་བྱུང་བ་ལ་ལོངས་སྤྱོད་མི་
ནུས་པར་བག་འཁུམས་པ་དང་། ཆེད་དུ་གཉེར་ནས་གཅེར་བུ་་
དང་། ཟས་གཅོད་པ་དང་། ཆུ་འབའ་ཞིག་འཐུང་བ་ལ་སོགས་པ་
ངལ་ཞིང་དུབ་པའི་མཐའ་སྤངས་ཏེ། སྤྱོད་པ་མཐའ་གཉིས་དང་
བྲལ་བར་སློབ་པའོ། །མི་མཐུན་ཕྱོགས་ངོ་ཤེས་པར་བྱས་ཏེ་བསྲུང་བ་
ནི། སྡོམ་པ་རང་རང་གི་མི་མཐུན་ཕྱོགས་ཁས་བླངས་པའི་བསླབ་པ་
ལས་འདས་པའི་ལྟུང་བ་ཕྲ་རགས་ཐམས་ཅད་ངོ་ཤེས་པར་བྱས་ནས།
སྤྱིར་ལྟུང་བ་ ཐམས་ ཅད་དང༌། ཁྱད་པར་དུ་གང་འབྱུང་ཉེ་བ་་་
རྣམས་ལ་དམིགས་ཕུག་པའི་དྲན་ཤེས་བསྟེན་པར་བྱེད་པའོ། །དེ་
ཡང་དགེ་ཚུལ་ནི། བསྟན་པ་ལ་ཞུགས་ཀྱང་མ་རྫོགས་པས་བསླབ་པ་
དང་འགལ་བའི་ལྟུང་བ་ལ་སྡེ་ཚན་རིགས་མི་གཅིག་པ་དུ་མ་མེད་ཀྱི།



-
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 317 །
དགེ་ཚུལ་གྱི་ལྟུང་བ་ཐམས་ཅད་ཉེས་བྱས་ཞེས་བྱ་བའི་མིང་རིགས་
གཅིག་ཏུ་ཟད་ལ། དེ་ཡང་དངོས་སུ་བླངས་པ་ལས་འདས་པའི་ལྟུང་
བ་སུམ་ཅུ་རྩ་དྲུག་ལས། རྩ་བའི་ལྟུང་བ་བཞི་ནི། ཕམ་པ་དང་འདྲ་
བའི་ཉེས་བྱས། དེའི་ལྷག་མ་ སོ་གཉིས་བཤགས་བྱའི་ཉེས་བྱས།
དེ་དག་དང་འཆང་སྤང་སོགས་ལྟུང་བ་ཕྱེད་དང་བཅོ་བརྒྱད་དགེ་ཚུལ་
ལ་ལྟུང་མེད་ཡིན་པས་དེ་དག་མ་གཏོགས་པ་དགེ་སློང་གི་བསླབ་པའི་
གཞི་ཇི་སྙེད་ཡོད་པ་དེ་དག་ལས་དགེ་ཚུལ་གྱིས་འདས་པ་ལ་ཡང་་
བསྡམ་བྱའི་ཉེས་བྱས་ཡིན་ནོ། །དགེ་སློང་གི་བསླབ་པ་དང་འགལ་
བའི་ལྟུང་བ་ལ་ནི། སྡེ་ཚན་རྣམ་པ་ལྔ་སྟེ། ཕམ་པ་དང༌། ལྷག་
མ་དང་། ལྟུང་བྱེད་དང་། སོ་ སོར་ བཤགས་པར་བྱ་བ་དང་།
ཉེས་བྱས་སོ། །ལྟུང་བྱེད་ལ་གཉིས་ཏེ། དངོས་པོ་སྤངས་པའི་ཆད་
ལས་སྔོན་དུ་བཏང་ནས་བཤགས་དགོས་པ་སྤང་བའི་ལྟུང་བྱེད་དང་དེ་
འདྲ་བའི་ཆད་ལས་ལ་མི་བལྟོས་པ་ལྟུང་བྱེད་འབའ་ཞིག་པ་གཉིས་
སོ། །གཞི་བཅུ་བདུན་ནས་གསུངས་པའི་བསླབ་པ་དང་འགལ་བའི་
ཉེས་ པ་ ཕལ་ཆེ་བ་ ཐམས་ ཅད་ ཀྱང་ ཉེས་ བྱས་ ཀྱི་ སྡེ་ཚན་ཡིན་ལ།
ཕམ་པ་ལྷག་མ་སོགས་ཀྱི་ཡན་ལག་མ་ཚང་བའི་སྦོམ་པོ་ལ་སོགས་པ་
དང་ཉེས་བྱས་རྣམས་ཀྱང་ཕམ་པ་དང་ལྷག་མ་སོགས་ཀྱི་སྡེ་ཚན་དེ་
དང་དེར་གཏོགས་པའི་ཕྱིར་སྡེ་ཚན་ལྔར་མ་འདུས་པའི་ལྟུང་བ་མེད་
དོ། །བསླབ་པའི་གནས་དེ་དག་གི་བླང་དོར་ལ་ཚུལ་བཞིན་དུ་སློབ་
པར་མི་བྱེད་ན་ནི། སྡོམ་པ་བླངས་ཀྱང་ངན་འགྲོ་མི་བཟད་པའི་སྒོ་



318 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འབྱེད་པར་བྱེད་པའི་རྒྱུ་ཡིན་ལ། སློབ་པར་འདོད་ན་ནི། བསླབ་
པ་ཉིས་བརྒྱ་ལྔ་བཅུ་རྩ་གསུམ་གཞིས་བསྡུས་ཀྱི་ཉེས་བྱས་དང་བཅས་
པ་ཐམས་ཅད་ཀྱི་བསྲུང་མཚམས་དང་ལྟུང་བའི་རྒྱུ་ཚོགས་ཞིབ་པར་
ཤེས་པར་བྱ་དགོས་ཀྱི། མ་ཤེས་པར་བསླབ་བྱ་ལ་སློབ་པར་འདོད་
ཀྱང་བསམ་པ་བཟང་བ་ཙམ་དུ་ཟད་དོ། །དེ་བས་ན་རབ་ཏུ་བྱུང་ཞིང་
བསྙེན་པར་རྫོགས་པ་བྱས་ཟིན་མ་ཐག་ཏུ་འདུལ་བའི་སྡེ་སྣོད་རྒྱ་ཆེར་
མཉན་པའམ། དེ་ཙམ་མ་ལྕོགས་པས་ཀྱང་རང་གིས་གང་ཁས་་་
བླངས་པའི་བསླབ་པའི་བསྲུང་མཚམས་ལེགས་པར་ཤེས་ཀྱི་བར་དུ་
བསླབ་བྱའི་གནས་ལ་ཐོས་བསམ་ལྷུར་ལེན་པ་དོན་གྱི་གཙོ་བོར་བྱའི།
བསྟན་པ་ལ་ཞུགས་ནས་ཐོས་བསམ་བསྒོམ་པ་ལ་ལོ་དུ་མ་ཞིག་འབད་
ལོ་བྱས་ཀྱང་། ཁྱིམ་པ་དང་རབ་ཏུ་བྱུང་བའི་ཀུན་སྤྱོད་རགས་པའི་
ཁྱད་པར་གཞན་ལྟ་ཅི་སྨོས། རབ་ཏུ་བྱུང་བའི་ཟ་ལུགས་གྱོན་ལུགས་
ཙམ་གྱི་བརྡ་ཆད་ཀྱང་མ་ཆགས་པ་དག་གིས་ནི། སྡེ་སྣོད་ཅི་ཙམ་ལ་
སྦྱངས་ཤིང་བསྒྲུབ་པའི་གཟུགས་བརྙན་ཅི་ཙམ་བྱས་ཀྱང་བསླབ་པ་
དང་འགལ་བའི་ཉེས་པས་ངན་འགྲོར་འཁྲིད་པ་སྐྱོབ་ནུས་པ་མ་ཡིན་
ཏེ། ཏིང་ངེ་འཛིན་རྒྱལ་པོ་ལས། ཇི་སྙེད་ཆོས་ཀྱི་རྣམ་པས་བྱང་
ཆུབ་ཀྱང་། ། ཐོས་པས་རྒྱགས་པས་ཚུལ་ཁྲིམས་མི་བསྲུང་ན། །ཚུལ་
ཁྲིམས་འཆལ་བ་ངན་འགྲོར་དེ་འགྲོ་སྟེ། །དེ་ལ་ཐོས་པ་མང་པོས་སྐྱོབ་
མི་ནུས། །ཞེས་གསུངས་པ་ལྟར་རོ། །དེ་ལྟ་ན་ཡང་འདིར་ནི། ཡི་ .
གེ་ཉུང་ངུ་ཙམ་གྱིས་གར་ཡང་མི་ཕྱིན་པས་བསླབ་བྱ་སོ་སོའི་རྒྱུ་ཚོགས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 319
དང་བསྲུང་མཚམས་དག་མ་སྨོས་སོ། །
དེ་ཡང་སྤང་བར་བྱ་བའི་ཁ་ན་མ་ཐོ་བ་ནི་གཉིས་ཏེ། རང་
བཞིན་གྱི་ཁ་ན་མ་ཐོ་བ་དང་། བཅས་པའི་ཁ་ན་མ་ཐོ་བའོ། །དང་
བོ་ནི། སྡོམ་པ་བླངས་མ་བླངས་གང་ཡིན་ཀྱང་ཁྱད་པར་མེད་པར་
བྱ་བ་དེ་ལ་ཞུགས་ཙམ་ནས་སྡིག་ཏུ་འགྱུར་བ་ཡིན་ལ། གཉིས་པ་ནི།
བསླབ་པ་བཅས་པའི་རྟེན་གྱི་གང་ཟག་སྡོམ་ལྡན་ཁོ་ན་ལ་སྟོན་པས་
བཅས་པ་དང་འགལ་བའི་ཆ་ནས་སྡིག་ཏུ་འགྱུར་བའོ། །དེ་ལ་སོ་སོ་
ཐར་བའི་སྡོམ་པའི་སྐབས་སུ་ནི། རང་བཞིན་གྱི་ཁ་ན་མ་ཐོ་བ་ཆེ་
ཆུང་གང་ལ་ཡང་དགོས་པ་གང་གི་ཕྱིར་ཡང་གནང་བའི་སྐབས་མེད་
པས་སྲོག་གི་ཕྱིར་ཡང་གནང་བ་མེད་དོ། །བཅས་པའི་ཁ་ན་མ་ཐོ་བ་
རྐྱང་བ་དག་ལ་ནི། སྡོམ་གྱིས་བསྡུས་པ་རྣམས་ཀྱི་ནང་ནས་ཆང་མ་
གཏོགས་པ་ཐམས་ཅད་སྲོག་གི་ཕྱིར་གནང་བ་ཤ་སྟག་ཡིན་ལ། ཆང་
ནི། ནད་པ་ལ་ཡང་སྲོག་གི་ཕྱིར་ཡང་གནང་བའི་སྐབས་མེད་དོ། །
དེ་ཡང་རབ་བྱུང་གཅིག་པུ་ཡིན་གྱི་ཆོས་འདི་བའི་བསླབ་པ་བླངས་པ་
ཁྱིམ་པ་ཡན་ཆད་ཀྱིས་ནད་གསོ་བའི་ཕྱིར་ཡང་རྩ་ཀུ་ཤའི་རྩེ་མོ་ཆང་ལ་
ཉུགས་པ་ཁར་བཅུག་སྟེ་རོ་མྱང་བ་ཙམ་ཡང་བྱར་མི་རུང་ན་ཧུབ་་
གཅིག་གམ་གཉིས་སུ་ལོངས་པ་ལྟ་ཅི་སྨོས། དེ་ལྟར་ཡང་མདོ་རྩ་
ལས། - ནད་པས་ཆང་ནི་རྩྭ་མཆོག་གིས་ཀྱང་མི་བཏུང་ངོ༌། །དགེ་
བསྙེན་ཡན་ཆད་ཐམས་ཅད་ཀྱིས་མི་བླུད་དོ། །ཞེས་ པའི་རྒྱ་ཆེར་་་
འགྲེལ་ལས། ནད་པས་ཆང་ནི་རྩྭ་མཆོག་གིས་ཀྱང་མི་བཏུང་ངོ་ཞེས་བྱ་



320 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བ་འདི་ནི། བཅས་པའི་ཁ་ན་མ་ཐོ་བ་དང་བཅས་པ་ཐམས་ཅད་
ནད་པའི་ཡུལ་ལ་རྗེས་སུ་གནང་བ་དེའི་དམིགས་ཀྱིས་བསལ་བ་ཡིན་
ཏེ། ཇི་ལྟར་བཅོམ་ལྡན་འདས་ཀྱིས་ཤཱཀྱ་ན་བར་གྱུར་པ་དག་ལ་དེ་
ཉིད་མ་གནང་བར་གསུངས་པ་ཡིན་ནོ། །དེ་ཡང་དགེ་སློང་དག་ང་ལ་
སྟོན་པ་ཞེས་ཟེར་བ་ཁྱེད་ཅག་གིས་ཆང་ཐ་ན་རྩ་མཆོག་གིས་ཀྱང་མི་
བླུད་མི་བཏུང་ངོ་ཞེས་གསུངས་པ་ཡིན་ནོ། །དགེ་བསྙེན་ཡན་ཆད་
ཐམས་ཅད་ཀྱིས་མི་བླུད་དོ་ཞེས་བྱ་བ་ནི། དགེ་བསྙེན་གྱི་མཐའ་
ཡན་ཆད། ཆོས་འདི་ལ་བསླབ་པ་བླངས་པ་ཐམས་ཅད་ཀྱིས་ཀྱང་
ཆང་བླུད་པར་མི་བྱའོ། །འདིར་གཞུང་ནི། དགེ་བསྙེན་གྱིས་མི་བྱ་
བའི་ལས་དྲུག་སྟེ། སེམས་ཅན་བཙོང་བ་དང་། མཚོན་ཆ་བཙོང་
བ་དང༌། ཆང་བཙོང་བ་དང་། དུག་བཙོང་བ་དང་། རྒྱ་སྐྱེགས་
ཀྱི་ལས་དང༌། ཏིལ་བཙིར་བའི་ལས་སོ། །ཞེས་གསུངས་པ་ཡིན་
ནོ། །རང་བཞིན་གྱི་ཁ་ན་མ་ཐོ་བ་དང་བཅས་པ་ལས་གཞན་ཐམས་
ཅད་ལ་གསོ་བའི་དོན་ཉིད་མ་གཏོགས་སོ་ཞེས་བྱ་བའི་ལྷག་མའོ་ཞེས་
བྱ་བ་ནི།བཅས་པའི་ཁ་ན་མ་ཐོ་བ་དང་བཅས་པ་ཐམས་ཅད་བཀག་པ་
ལ། གསོ་བའི་དོན་ཉིད་དུ་ནི། མ་གཏོགས་ཏེ། དེའི་དོན་དུ་ནི།
དགག་པ་མེད་དོ་ཞེས་གསུངས་པ་དེའི་ལྷག་མ་ནི། མྱོང་པར་འགྱུར་
བའི་བཏུང་བ་བཀག་པ་འདི་ཡིན་ཏེ། འདི་ནི། གསོ་བའི་དོན་དུ་
ཡང་བཀག་པར་ཤེས་པར་བྱའོ། །ནད་གསོ་བའི་དོན་ཉིད་དུ་བཅས་
པའི་ཁ་ན་མ་ཐོ་བ་དང་བཅས་པ་ལྷག་པར་སྤྱོད་པ་ལ་ནི། ལྟུང་བ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 321
མེད་དེ། དཔེར་ན་ཤ་བསྡོས་པར་ཤེས་ན་བཟའ་བར་མི་བྱའོ་ཞེས་
བྱ་བ་ལ་སོགས་པ་བཅས་པའི་ཁ་ན་མ་ཐོ་བ་དང་བཅས་པ་ཐམས་ཅད་
གསོ་བའི་དོན་ཉིད་དུ་མ་གཏོགས་སོ་ཞེས་བསྟན་པའི་ལྷག་མ་དམིགས་
ཀྱིས་བསལ་བ་ནི། མྱོས་པར་འགྱུར་བའི་བཏུང་བ་མ་གཏོགས་སོ་
ཞེས་བྱ་བ་འདི་ཡིན་ཏེ། སྡིག་པ་ཐམས་ཅད་ཀྱི་སྒོར་གྱུར་པ་ཡིན་
པའི་ཕྱིར་དེ་ལ་དམིགས་ཀྱིས་བསལ་བ་མེད་དོ། །ཞེས་གསུངས་སོ། །
དེ་ལྟར་ནད་གསོ་བའི་དོན་དུ་རང་ལ་དམིགས་པའི་ཤ་བཟའ་བ་་་
སོགས་བཅས་པའི་ཁ་ན་མ་ཐོ་བ་ཐམས་ཅད་གནང་བ་དམིགས་བསལ་
ཡིན་ཀྱང་ཆང་ནི་ནད་གསོ་བའི་དོན་དུ་ཡང་གནང་བའི་དམིགས་
བསལ་མེད་དོ་ཞེས་གསལ་བར་བཤད་པས། ཤ་རང་བཞིན་གྱི་ཁ་ན་
མ་ཐོ་བ་ཡིན་པ་དང་ཆང་བག་མེད་དུ་འཐུང་བ་ལ་སྐྱོན་དུ་མི་རྩི་བ་
སོགས་ལོག་པའི་ཆོས་ལུགས་དུ་མས་སྡིག་པ་ཐམས་ ཅད་ཀྱི་སྐོར་་་
གསུངས་པའི་ཉེས་པ་རྒྱས་པར་བྱེད་དོ། །དེའི་ཕྱིར་མདོ་དང་བསྟན་
བཅོས་ཐེག་པ་ཆེ་ཆུང་གི་སྡེ་སྣོད་མཐའ་དག་ནས་མཐའ་ཅིག་ཏུ་ཆང་
ལ་ཉེས་པ་ཐམས་ཅད་ཀྱི་སྒོར་གྱུར་པའི་དགག་པ་རྒྱ་ཆེར་ཡང་དང་
ཡང་དུ་ལན་གཅིག་མ་ཡིན་པར་གསུངས་ཀྱང་། དེ་ཉིད་ལ་འཛེམ་
པ་མེད་པར་སྤྱོད་པ་ལ་སྐྱོན་དུ་མི་བྱེད་པ་ནི། སངས་རྒྱས་ཀྱི་བསྟན་
པ་འཇིག་པར་བྱེད་པའི་རྒྱུ་གཞན་གང་ལས་ཀྱང་སྟོབས་ཆེས་ཆེ་བ་
ཡིན་ལ། དེ་ཡང་བཅས་པ་དང་འགལ་བའི་ཉེས་པ་གཞན་གང་ཡིན་
ཀྱང་དེ་དག་ལ་སྤྱད་པས་ཉེས་པ་ཐམས་ཅད་ཀྱི་སྒོར་འགྱུར་ཚུལ་ཆང་



322 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འཐུངས་པ་དང་མཚུངས་པ་གཅིག་ཀྱང་མེད་པས།དེའི་ཕྱིར་བསྟན་པ་
ལ་གནོད་པའི་སྒོ་ཡང་ཆང་བསྟེན་པ་དང་མཚུངས་པ་ཅིའང་མེད་པས་
ཆང་ བཅས་རྐྱང་ ཡིན་ ཀྱང་ གནང་ བའི་ སྐབས་ མེད་ པ་ ཡིན་ནོ། །
བསྟན་པ་ལ་གནོད་པའི་ཚབས་གཞན་ལས་ཆེས་ཆེ་བས་འདིའི་་་་་
གཟུགས་བརྙན་ཙམ་གྱིས་ཀྱང་བསྟན་པ་ལ་ གནོད་ པར་ མཐོང་ སྟེ།
རྒྱལ་པོ་གླང་དར་མས་ཀྱང་བསྟན་པ་བསྣུབས་པའི་རྟེན་འབྲེལ་དུ།
ལྷ་སའི་གཙང་ཁང་གི་སྒོ་ལ་འདམ་ཞལ་བྱས་པ་ལ་རབ་བྱུང་ཆང་་
འཐུང་བའི་གཟུགས་བརྙན་བྲིས་ནས་བཞག་ལ། བལ་བོར་རབ་
བྱུང་ཆང་གི་བུམ་པ་ཁྱེར་བ་གཟིགས་པས་ཐུགས་ཤིན་ཏུ་ཕྱུང་སྟེ་ཀུན་
མཁྱེན་གཉིས་པ་དབྱིག་གཉེན་ཀྱང་མྱ་ངན་ལས་འདས་ཞེས་གྲག་གོ།
དེ་ལྟར་ཡིན་ན་ད་ལྟ་བླ་གོས་དང་མཐང་གོས་ཆང་གི་སྐྱུགས་པས་་
གཡོག་པར་བྱེད་པ་ཁྱུ་ཆེན་པོ་དག་གི་རྒྱལ་པའི་བསྟན་པ་ཉིན་རེ་
བཞིན་བྲི་བར་བྱེད་པ་ལྟ་སྨོས་ཀྱང་ཅི་ཞིག་དགོས། གལ་ཏེ་དེ་ནི།
ཉན་ཐོས་ཀྱི་རྣམ་གཞག་ཡིན་གྱི། གསང་སྔགས་རྡོ་རྗེ་ཐེག་པའི་སྒོར་
ཞུགས་པའི་རབ་བྱུང་རྣམས་ལ་ནི། ཅི་དགར་གནང་བ་ཡིན་པས་
སྐྱོན་མེད་དོ་ཞེ་ན། དེ་ནི། རྒྱུད་སྡེ་རིན་པོ་ཆེ་དག་གི་དོན་ལ་ཕྱིན་
ཅི་ལོག་ཏུ་རྟོག་པའི་ལོག་པར་རྟོག་པ་ཡིན་ཏེ། རྡོ་རྗེ་རྩེ་མོ་ལས་སྡོམ་པ་
སྒྲོག་པའི་སྐབས་སུ། ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་པར་
སྤང་བར་བྱ། །ཞེས་གསུངས་ལ། དེ་ཉིད་བླ་མེད་ཀྱི་དཀྱིལ་ཆོག་
ཚད་ལྡན་དུ་མར་ཡང་གསུང་བའི་ཕྱིར་དང་། དུས་འཁོར་ནས་ཀྱང་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 323
དངོས་སུ་དགག་པ་དམིགས་ཕུག་པ་མཛད་པའི་ཕྱིར་རོ། །གལ་ཏེ་
ཚོགས་ཀྱི་འཁོར་ལོའི་སྐབས་སུ་ཚང་མ་འཐུངས་ན། དམ་ཚིག་ལ་ནི་
ཇི་བཞིན་རྙེད། །མི་བསྟེན་པ་ནི་བཅུ་གསུམ་པ། །ཞེས་པའི་ཉེས་པ་
འབྱུང་བ་མིན་ནམ་ཞེ་ན། དེ་ལྟར་དམ་རྫས་ཀྱི་གཙོ་བོ་ཤ་ལྔ་དང་
བདུད་རྩི་ལྔ་ཡིན་པས་བཤང་གཅི་དང་ཁྱི་ཤ་སོགས་ཀྱང་དངོས་སུ་མ་
བསྟེན་ན་དམ་ཚིག་ལས་འདས་པའི་ཉེས་པར་འགྱུར་རོ། །གལ་ཏེ་དེ་
དག་ནི། ཟས་གཞན་ལ་ཤ་ལྔ་དང་བདུད་རྩི་ལྔར་བསྒོམས་ནས་བྱིན་
གྱིས་བརླབས་པ་དང་། བདུད་རྩི་རིལ་བུ་བཏབ་ནས་ལོངས་སྤྱད་པ་
ཙམ་གྱིས་ཆོག་གོ་སྙམ་ན། འོ་ན་ཆང་ལ་ཡང་ཚུལ་དེ་ཉིད་ཅིའི་ཕྱིར་
མི་མཚུངས་ཏེ། དམ་ཚིག་གི་རྫས་སུ་མཚུངས་པ་ལ་བཤང་གཅི་ཕོར་
བུ་གང་བ་ལོངས་སྤྱད་མི་དགོས་པར་བསྡོམ་པའམ་བདུད་རྩི་རིལ་བུ་
ཙམ་གྱིས་ཆོག་ལ། ཆང་ལྕེ་ལ་རེག་པ་ཙམ་གྱིས་མི་ཆོག་པར་མྱོས་
པར་གྱུར་གྱི་བར་དུ་འཐུང་དགོས་པར་སྨྲ་བ་ནི། བླུན་པོ་རང་གི་
འདོད་པས་སངས་རྒྱས་ཀྱི་བསྟན་པ་བཤིག་པའི་བདུད་ཚིག་ཡིན་པར་
གདོན་མི་ཟའོ། །གལ་ཏེ་བརྟག་གཉིས་ལས། ་དེ་ལ་ག་བུར་རྒྱུ་ཡི་
ཕྱིར། ། ཤ་ནི་རབ་ཏུ་བཟའ་བར་བྱ། །ཁྱད་པར་དུ་ཡང་ཆང་ཉིད་
དོ། །ཞེས་གསུངས་པ་མ་ཡིན་ནམ་ཞེ་ན། དེ་ནི། སྔགས་པ་བདེ་
བ་ཆེན་པོའི་ཡེ་ཤེས་གོང་ནས་གོང་དུ་རྒྱས་པར་འདོད་པས། བསྟན་
པ་ལ་གནོད་པའི་དགག་བྱ་མེད་ཅིང་། བདེ་བའི་རྟེན་ཀུན་ལྟ་བུའི་
ཁམས་རྒྱས་པར་གྱུར་པ་ལ་བརྟེན་ནས་བདེ་ཆེན་གྱི་ཡེ་ཤེས་རྒྱས་པར་



324 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱེད་ནུས་པའི་དགོས་པ་ཁྱད་པར་ཅན་དང་ལྡན་པའི་གང་ཟག་ཁྱད་
པར་བའི་དབང་དུ་བྱས་པ་ཡིན་གྱི། བདེ་ཆེན་གྱི་ཡེ་ཤེས་བསྐྱེད་
པའི་ཕྱོགས་ནའང་མེད་ཀྱང་སྲེད་པས་འཇུག་པའི་སྔགས་པ་རབ་བྱུང་
གི་རྟགས་ཅན་རྣམས་ཀྱིས་མྱོས་པར་འགྱུར་བའི་བཏུང་བ་མངོན་གྱུར་
དུ་སྤྱོད་པ་ལ་ནི། བསྟན་པ་ལ་གནོད་པའི་དགག་བྱ་ཆེས་ཆེ་བ་ཡིན་
ནོ། །རྒྱ་གར་གྱི་གྲུབ་ཆེན་དངོས་སུ་ཆང་བསྟེན་པ་དག་ནི། དངོས་
ཀྱི་རིག་མ་བསྟེན་པ་ལ་ཉེས་པ་འབྱུང་བའི་གནས་སྐབས་དག་ལས་
ཀྱང་རིང་དུ་འདས་ནས་ཐ་མལ་གྱི་སྣང་ཞེན་མཉམ་རྗེས་ཐམས་ཅད་
དུ་རིམ་གཉིས་ཀྱི་ཏིང་ངེ་འཛིན་གྱིས་ཟིལ་གྱིས་གནོན་ནུས་པ། སྤྱོད་
པ་སྤྱད་རན་པ་དག་དང་སྤྱད་ཟིན་པ་དག་གིས། རབ་བྱུང་་་་
རྟགས་སྤངས་ཏེ། རྣལ་འབྱོར་བའི་གཟུགས་ཀྱིས་དངོས་སུ་ཆང་དང་
རིག་མ་བསྟེན་ཅིང་། དེ་འདྲ་བ་ལ་མ་དད་པ་ཐམས་ཅད་རྫུ་འཕྲུལ་
གྱི་སྟོབས་ཀྱིས་དངོས་སུ་འདུལ་བར་བྱེད་ནུས་པ་དག་གི་ཀུན་སྤྱོད་
ཡིན་གྱི། ད་ལྟ་ཆགས་སྡང་མངོན་གྱུར་མགོ་མནོན་པར་ཡོད་ཅིང་།
ཐ་མལ་གྱི་སྣང་ཞེན་ཐ་མལ་བ་དག་དང་ཁྱད་པར་མེད་པར་ཡོད་་
བཞིན་དུ་གྲུབ་ཆེན་དག་གི་ཀུན་སྤྱོད་ལྟར་འཆོས་པ་ནི། མི་བཟད་
པའི་རྫུན་ཆེན་པོས་འཇིག་རྟེན་བསླུ་ཞིང་བསྟན་པ་ཉམས་པར་བྱེད་
པའི་སྒོ་ནས་འཇིག་རྟེན་ཕ་རོལ་བཏང་བའི་ཆོས་ལོག་ཡིན་པར་ཤེས་
པར་བྱའོ། །ད་ལྟ་བོད་འདི་ན་བསླབ་པ་ཉིས་བརྒྱ་ལྔ་བཅུ་རྩ་གསུམ་
ཁས་བླངས་ནས། རྩ་བ་བཞི་དང་ཆང་དང་ཕྱི་དྲོའི་ཁ་ཟས་ཏེ་དྲུག་



--
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 325
པོ་ཙམ་ཞིག་བསྲུང་བ་བསྡོམ་པ་ལ་དགེ་སློང་གི་མཆོག་ཏུ་བྱེད་པ་སྣང་
མོད་ཀྱང༌། ཕྱི་དྲོའི་ཁ་ཟས་སྤངས་པ་དང་མ་སྤངས་པ་དོན་ལ་ཁྱད་
པར་མེད་པ་དུ་མ་ཞིག་མཐོང་སྟེ། དུས་མ་ཡིན་པའི་ཁ་ཟས་མི་ཟ་
བར་རློམས་ནས་ཕྱི་དྲོར་དུས་རུང་གི་ཟས་དུ་མ་ཞིག་ལོངས་སྤྱོད་ཅིང་།
དེ་དག་ཕྱི་དྲོ་བཟར་རུང་ངོ་ཞེས་བླུན་པོའི་བརྫུན་གཏམ་མང་དུ་སྨྲ་
བར་བྱེད་པའི་ཕྱིར་རོ། །འདི་ལྟར་ཕྱི་དྲོ་རྒུན་འབྲུམ་དང་། སྟར་ཁ་
དང་། ཁམ་བུ་དང་། ཞོ་དང་། ཐུད་ལ་སོགས་པ་ཐམས་ཅད་ཕྱི་དྲོ་
འདུལ་བ་ལས་བཟར་རུང་བ་ཉིད་དུ་གསུངས་སོ་ཞེས་སྨྲ་བ་དུ་མ་ཞིག་
མཐོང་ངོ༌། །འདུལ་བ་ལས་སྨྲ་ན་རྣམ་པ་བཞི་གསུངས་པའི་ནང་ནས་
དུས་སུ་རུང་བ་ཞེས་བྱ་བ་ནི། རང་གི་གླིང་གི་ཉི་མ་ཕྱེད་མ་ཡོལ་གོང་
གི་དུས་སུ་རུང་ཞིང་། ཕྱེད་ཡོལ་ནས་རུང་བ་ལ་འདུལ་བའི་རྣམ་
གཞག་ཆ་ཙམ་ཆགས་པ་ཡན་ཆད་ཀྱིས་ཤེས་ཤིང་ཡོངས་སུ་གྲགས་
སོ། །མདོ་རྩ་ལས། དེ་དུས་སུ་རུང་བ་ཉིད་ཡིན་ན་ཐུན་ཚོད་ཀྱི་
མཐའི་མཐའ་ཡིན་ནོ། །ཞེས་པའི་རྒྱ་ཆེར་འགྲེལ་ལས། བཏུང་བའི་
རྫས་རྒུན་འབྲུམ་ལ་སོགས་པ་དུས་སུ་རུང་བ་ཉིད་ཡིན་ནམ་ཚན་མོའི་
ཐུན་ཚོད་ཀྱི་ཆའི་ཚད་ཀྱི་མཐའ་གང་ཟིན་པ་དེ་བཏུང་བའི་མཐའ་
ཡིན་པར་རིག་པར་བྱའོ། ། ཞེས་རྒུན་འབྲུམ་དུས་རུང་ཡིན་པར་་་་་
དངོས་སུ་བཤད་ལ། འདི་ལྟ་སྟེ། རྒུན་དང་བལ་བོ་སེའུ་དང་འབྲ་
གོ་དང་སྟར་ཁ་དང་བཱ་ཏཱ་མ་དང་ཨ་རུ་མ་ཡི་ཀ་དང་ཁམ་བུ་དང་རྒྱུ་
ཤུག་དང་སར་དག་ནི་དེ་ཞེས་བྱའོ། །ཞེས་སོགས་ཀྱི་རྒྱ་ཆེར་འགྲེལ་



326 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལས། རྒུན་ལ་སོགས་པ་དེ་དག་ནི། རུས་པ་དར་བཅས་པ་ལྟ་བུའི་
རྩ་བ་དང་འབྲས་བུ་དག་གི་དཔེ་ཡིན་ཏེ། རང་བཞིན་འདྲ་བའི་
ཕྱིར་རོ། །ཞེས་རྒུན་དང་ཁམ་བུ་སྟར་ཁ་སོགས་རང་བཞིན་འདྲ་བར་
བཤད་པས། དེ་དག་ཐམས་ཅད་དུས་རུང་གི་ཟས་སུ་བསྙོན་མི་ནུས་
པར་གྲུབ་ཅིང་། ཞོ་ཁ་ཆུ་དང་དར་བའི་དྭངས་མ་ཤིན་ཏུ་སླ་བ་རུང་
བར་དངོས་སུ་བཤད་པས་ཞོ་དང་དར་བའི་དྭངས་མའི་རྩིགས་མ་མི་
རུང་བར་ཤུགས་ལ་ཤེས་ལ། དར་བའི་དྭངས་མ་ནི། རྒྱ་ཆེར་
འགྲེལ་ལས་ཆུར་ཁུའོ་ཞེས་བཤད་པས་དེའི་རྩིགས་མཆུར་བ་ཡིན་པའི་
ཕྱིར་ཐུད་དང་ཞོ་ཕྱི་དྲོ་བཟར་མི་རུང་བར་ལེགས་པར་གྲུབ་བོ། །ཆང་
གི་མྱོས་འགྱུར་གྱི་ནུས་པ་ཐམས་ཅད་དང་བྲལ་བའི་སིངས་པོ་སོགས་
ཚགས་ལ་བཙགས་ཤིང་རུང་ཆུ་གྲང་མོ་བཏབ་པ་ནི། ཕྱི་དྲོ་ཡང་
རུང་བ་ཡིན་ཏེ། མདོ་རྩ་ལས། བཅོས་པའི་ཚྭ་དང་། ཞེས་་
སོགས་ཀྱི་རྒྱ་ཆེར་འགྲེལ་ལས། བཅོས་པའི་ཚྭ་ཞེས་བྱ་བ་ནི། རྒུན་
ཆང་དང་སྦྲང་ཆང་ལ་སོགས་པ་བཅོས་པའི་ཚའོ། ། འབྲུའི་ཚྭ་
ཞེས་བྱ་བ་ནི། ནས་ཆང་ལས་བྱས་པའི་ཚྭའོ། །ཞོ་ཁ་ཆུ་ཞེས་བྱ་བ་
ནི། ཞོ་ཆུའོ། །དར་བའི་དྭངས་མ་ཞེས་བྱ་བ་ནི། ཆུར་ཁུའོ། །རྩ་བ་
མོ་ཞེས་བྱ་བ་ནི།འབྲས་དང་ཁྲེ་དང་གྲོ་ལ་སོགས་པ་བཙོས་པའི་ཁུ་བ་རྩི་
མེད་པར་མནན་པའི་རྩད་ཤུའོ། །ཆུས་བཏབ་པ་ཞེས་བྱ་བ་ནི། ལྔ་
བོ་དེ་དག་ཆུའི་རུང་བས་རུང་བར་བྱས་པའོ། །ཚགས་ཀྱིས་བཙགས་
པ་ཞེས་བྱ་བ་ནི། རས་ཀྱི་ཚགས་ཀྱིས་བཙགས་པའོ། །ཤིན་ཏུ་སླ་བ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 327
ཞེས་བྱ་བ་ནི། སྐ་བ་མ་ཡིན་པའོ། ། བཞིན་སྣང་བ་ཞེས་བྱ་བ་ནི།
གཟུགས་བརྙན་སྣང་བའོ། །འདམ་བུའི་ཉག་མའི་མདོག་ལྟ་བུ་ཞེས་
བྱ་བ་ནི། འདམ་བུའི་ཉག་མའི་མདོག་འདྲ་བ་སྟེ་ཅུང་ཟད་ཙམ་
སེར་ བའི་ རྣམ་ པ་ ཡིན་ ནོ། ། ཞེས་ དང་། དེའི་ ཤེས་ བྱེད་ དུ།
འདིར་གཞུང་ནི། དགེ་སློང་དག་ལྔ་བོ་འདི་དག་ནི། བཏུང་བ་
བསྒྱུར་བ་དག་ཡིན་ཏེ།འདི་ལྟ་སྟེ། བཅོས་པའི་ཚྭ་དང་། འབྲིའི་ཚྭ་
དང་། ཞོ་ཁ་ཆུ་དང་། དར་བའི་དྭངས་མ་དང༌། རྩ་བ་མོ་ལྔ་བོ་
ཡིན་ཏེ། དེ་དག་ཆུ་བཏབ་པ། ཚགས་ཀྱིས་བཙགས་པ། ཤིན་
ཏུ་སླ་བ། བཞིན་སྣང་བ། འདམ་བུའི་ཉག་མའི་མདོག་ལྟ་བུ་དག་ནི།
དུས་སམ་དུ་མ་ཡིན་པར་ཡང་ནད་པའམ། ནད་པ་མིན་པས་བཏུང་
བར་བྱ་བ་དག་སྟེ། འདི་ལ་འགྱོད་པར་མི་བྱའོ། །ཞེས་གསུངས་པ་
ཡིན་ནོ། །ཞེས་དྲངས་པའི་ཕྱིར་རོ། །འོ་ན་འོ་མ་དུས་རུང་ཡིན་པ་ལ་
ཕྱི་དྲོ་ཇ་ལ་བཏབ་ནས་སྤྱོད་དུ་ཇི་ལྟར་རུང་ཞེ་ན། མདོ་རྩ་ལཾས།
མི་མངོན་པ་ནི། ཡོད་པའི་གྲངས་ཉིད་མ་ཡིན་ནོ། །ཞེས་གསུངས་
པས། འོ་མ་ཇ་ལས་ལོགས་སུ་མི་མངོན་ཞིང་ཇ་བཏུང་ངོ་སྙམ་དུ་
ཟད་ཀྱི། འོ་མ་བཏུང་ངོ་སྙམ་པའི་འདུ་ཤེས་སྐྱེ་མི་སྲིད་པ་ལ་ལྟུང་བ་
གཏན་མེད་པར་གཞུང་འདི་ཉིད་ཀྱིས་གྲུབ་ལ། མགོར་གྱི་གཟུགས་
ནི། བུ་རམ་ཉིད་དུ་ཤེས་པར་བྱའོ། །ཞེས་པ་རྩ་འགྲེལ་གྱིས་བུ་རམ་
ཉིད་འབྲས་བྱེ་བཏབ་པ་བུ་རམ་ལས་ལོགས་སུ་མི་མངོན་པ་ལ་དུས་
རུང་གི་ཉེས་པ་མེད་པར་བཤད་པས་ཀྱང་གྲུབ་བོ། །ཞག་ཀྱང་ཕྱི་དྲོ་



328
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རུང་བ་ཡིན་ཏེ། ཞུན་མར་དང་འབྲུ་མར་དུས་མ་ཡིན་པར་ཡང་
རུང་བར་གསལ་བར་བཤད་ཅིང་། མདོ་རྩ་ལས། ཞག་བསྐོལ་
ཞིང་བཙགས་པ་དག་ནི། འབྲུ་མར་དང་འདྲ་བ་ཉིད་དོ། །ཞེས་
གསུངས་པའི་ཕྱིར་རོ། །
ད་ནི་འདི་དཔྱད་པར་བྱ་སྟེ། ཅི་རབ་ཏུ་བྱུང་བ་དག་ལ་་་
གནང་བ་དང་བཀག་པ་གང་ཡིན་ཞེ་ན། དེ་ལ་ཁ་ཅིག་འདི་སྐད་
ཅེས། རབ་ཏུ་བྱུང་བ་ཐམས་ཅད་ཀྱིས་ཤ་བཟའ་བར་མི་བྱ་བར་བྱ་
སྟེ། ཟ་བ་བོ་ཡོད་པས་དེ་དག་ལ་བཙོང་བ་ལ་སོགས་པའི་ཆེད་དུ་
གསོད་པ་བོ་བྱུང་བ་ཡིན་གྱི། ཟ་བ་བོ་མེད་ན་གསོད་པ་བོ་མི་འབྱུང་
བས་ཤ་ཟ་ཞེས་ཤིན་ཏུ་ཁ་ན་མ་ཐོ་བ་དང་བཅས་པ་སྟེ་སྲོག་གཅོད་པ་
བོ་དང་འདྲ་བའི་སྡིག་པ་འབྱུང་ངོ་ཞེས་སྨྲ་བར་བྱེད་དོ། །དེ་དག་ལ་
འདི་དྲི་བར་བྱ་སྟེ། ཅི་འདུལ་བ་ལས་རབ་ཏུ་བྱུང་བ་དག་ལ་ཤ་
བཀཾག་ན། དགེ་སློང་གིས་ ཤ་ཟོས་པ་ལ་ལྟུང་བ་འབྱུང་ངམ་མི་་་
འབྱུང་། མི་འབྱུང་ན་འདུལ་བ་ལས་དགེ་སློང་ལ་ཤ་བཀག་པ་་་
ཉམས་སོ། ། འབྱུང་ན་དེའི་ལྟུང་བ་དེ་ཕམ་པའམ། ལྷག་མའམ།
སྤང་ལྟུང་ངམ། འབའ་ཞིག་པའམ། སོ་སོར་བཤགས་པར་བྱ་
བའམ། ཉེས་བྱས་གང་ཡིན། དང་བོ་ལྟར་ན། ཕམ་པ་ལྔ་དང་།
གཉིས་པ་ལྟར་ན་ལྷག་མ་བཅུ་བཞི་དང༌། གསུམ་པ་ལྟར་ན་སྤང་
ལྟུང་སོ་གཅིག་དང་། བཞི་བ་ལྟར་ན་འབའ་ཞིག་པ་གོ་གཅིག་དང་།
ལྔ་བ་ལྟར་ན་སོར་བཤགས་ལྔ་དང༌། དྲུག་པ་ལྟར་ན་ཉེས་བྱས་བརྒྱ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 329
དང་བཅུ་གསུམ་དུ་འགྱུར་བས། བསླབ་པ་ཉིས་བརྒྱ་ལྔ་བཅུ་རྩ་
བཞིར་ འགྱུར་ རོ། ། འོན་ ཏེ་ གཞིས་ བསྡུས་ ཀྱི་ ཉེས་བྱས་ སོ་ ཞེ་ ན།
གཞི་བཅུ་བདུན་གང་གི་སྐབས་སུ་བཤད་པའི་ལྟུང་བ་ཡིན་པ་སྨྲོས་ཤིག
བཅོམ་ལྡན་འདས་ཀྱིས་འདུལ་བའི་བསླབ་པའི་གཞི་ལས་དགེ་སློང་
གིས་ ཤ་བཟའ་བར་མི་བྱའོ། ཞེས་བསླབ་པ་བཅས་སམ་མ་བཅས།
མ་བཅས་ན་བཅས་པ་དང་འགལ་བའི་ལྟུང་བ་འབྱུང་བ་འགལ་ལོ། །
བཅས་ན་ཡུལ་གང་དུ་དུས་གང་གི་ཚེ་གང་ཟག་གང་ལ་བཅས་པ་་
སོགས་ཀྱི་གླེང་གཞི་སྨྲོས་ཤིག འདུལ་བ་ལུང་སྟེ་གཞི་གཞུང་འགྲེལ་
གང་དུ་ཡང་མ་མཐོང་ངོ༌། །འདི་དངོས་སུ་བཀག་པ་མེད་ཀྱང་རུང་
མཐུན་གྱི་སྒོ་ནས་བཀག་པར་འགྲུབ་སྟེ། སྲོག་གཅོད་མི་རུང་བར་
དངོས་སུ་གསུངས་ཤིང༌། དེ་དང་དགག་བྱ་རིགས་མཐུན་པའི་ཕྱིར་
ཏེ། ཤ་ནི་ཕལ་ཆེར་སྲོག་མ་བཅད་པར་མི་འབྱུང་བའི་ཕྱིར་རོ་སྙམ་
ན། འོ་ན་ཀོ་ལྤགས་ལྷམ་མཐིལ་དང་མཆིལ་ལྷམ་གྱི་ཡུ་བ་ཙམ་ཡང་
མི་རུང་བར་འགྱུར་ཏེ། དེ་དག་ཀྱང་ཕལ་ཆེར་སྲོག་མ་བཅད་པར་
མི་འབྱུང་བའི་ཕྱིར་རོ། །དེ་ཡང་མི་རུང་བར་འདོད་ན་རུང་བའི་གྲུབ་
མཐའ་འཆའ་བ་ཉམས་སོ། །གཞན་ཡང་དེ་འདྲ་བ་ཆེས་མང་ངོ༌། །
འདུལ་བ་ལས་ཤ་གནང་བ་ནི། ཆེས་གསལ་བ་དུ་མ་ཞིག་ཡོད་དེ།
མདོ་རྩ་ལས། སྟག་གི་གོད་མ་མི་བཟའོ། །གླང་བོ་ཆེ་དང་རྟ་དང་ཀླུ་
རྣམས་ཀྱི་མི་བཟའོ། །རྨིག་གཅིག་པ་དང་ཝ་དང་སྤྲེའུ་དང་ཤིང་རྟ་མོ་
དང་བྱ་རོག་དང་བྱ་རྒོད་དང་ཆུ་སྐྱར་དང་ཁྱི་དང་བྱ་ཁྲ་དང་འུག་པ་



330
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དང་དེ་དག་ལས་གཞན་པའི་བྱ་མི་རོ་ཟ་བ་དག་དང་བྱ་དཀར་དང་ཕ་
ཝང་དང་སྐྱིན་གོར་དང་དྲེའུ་སྲིན་དང་སྲིན་བུ་རྣམས་ཀྱི་ཡང་མི་་་༌་
བཟའོ། ཞེས་དང་། དེའི་རྒྱུ་ཆེར་འགྲེལ་ལས། དེ་དག་གི་ཤ་ཡང་ཤེས་
ན་བཟའ་བར་མི་བྱའོ་ཞེས་བྱ་བར་སྦྱར་རོ། །ཞེས་གསུངས་པ་ལྟར་
རྨིག་གཅིག་པ་སོགས་བཟར་མི་རུང་བའི་ཤ་དམིགས་ཀྱིས་བཀར་ནས་
གསུངས་པས་ཀྱང་དེ་དག་ལས་གཞན་པའི་ཤུ་རྣམས་བཟར་རུང་བར་
ཤེས་ཏེ། ཤ་ཙམ་འགོག་པར་བཞེད་ན་སྤྱིར་བཀག་པས་ཆོག་གི་ཤའི་
བྱེ་བྲག་རེ་རེ་ནས་སྨོས་ནས་བཀག་ག་ལ་དགོས། གཞན་ཡང་མདོ་
རྩ་ལས། ཤའི་བྱིན་ལེན་སྟོབ་པ་ལ་བཅད་པ་ལས་བྱུང་བ་ཉིད་མ་ཡིན་
ནམ་ཞེས་དྲི་བར་བྱའོ། ཞེས་དང་། དེའི་རྒྱ་ཆེར་འགྲེལ་ལས།
རབ་ཏུ་བྱུང་བ་རྣམས་ལ་སྦྱིན་བདག་གིས་ཤའི་བྱིན་ལེན་བསྟབས་པ་
ན། དེ་ལ་ཟ་བ་བོས། འདི་དགེ་སློང་གིས་བཟར་མི་རུང་བའི་ཤ་
བཅད་པ། མི་ཤ་དང་། སྟག་གི་གོད་མ་དང་། རྟ་དང་ཀླུ་དང་
རྨིག་གཅིག་པ་ལ་ སོགས་པའི་ ཤ་མ་ཡིན་ནམ་ཞེས་དྲི་བར་བྱ་ཞིང་།
དེ་ དག་ ལས་ བྱུང་ བ་ མ་ ཡིན་ ན་ བཟའ་ བར་ བྱའོ། ། ཚིག་ དེ་ ནི།
མཚོན་པ་ཙམ་དུ་ཟད་དེ། འདི་ཅིའི་ཤ་ཞེས་དྲིས་ན་གཞན་མ་སྨོས་
ཀྱང་ཉེས་པ་མེད་དོ། །དུ་མ་ཉིད་ན་དང་བོས་སོ། ། ཞེས་བྱ་བ་ནི།
ཟ་བ་བོ་དུ་མ་ཉིད་ཡོད་ན་དང་བོས་དྲི་བར་བྱ་སྟེ། དགེ་སློང་དུ་མ་
ཚོགས་ན་དགེ་འདུན་གྱི་གནས་བརྟན་གྱིས་དྲི་བར་བྱའོ་ཞེས་བྱ་བའི་
ཐ་ཚིག་གོ། ཉམས་ན་འོག་མས་སོ་ཞེས་བྱ་བ་ནི། ཤའི་སྐབས་དྲི་



-
--
-
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། །་ 331
བའོ། །ཞེས་བྱ་བར་སྦྱར་ཏེ། གལ་ཏེ་དང་བོས་དྲི་བ་ཉམས་ཏེ་མ་བྲིས་
ན་དེའི་འོག་མའི་དགེ་སློང་གིས་དྲི་བར་བྱའོ། །ཞེས་རབ་བྱུང་དུ་མ་
གྲལ་ཚར་དུ་དངར་བ་ལ། ཐམས་ཅད་ལ་ཤའི་བྱིན་ལེན་བསྟབས་
པའི་ཚེ། མི་ཤ་དང་རྨིག་གཅིག་པ་སོགས་ཀྱི་ཤ་མ་ཡིན་ནམ་ཞེས་
དགེ་སློང་དང་བོས་དྲི་བ་བརྗེད་ན་གཉིས་པ་སོགས་ཀྱིས་དྲི་བར་བྱ་
ཞིང། སེམས་ ཅན་བཀག་པ་དེ་དག་ལས་གཞན་པའི་ཤ་ཡིན་ན་
བཟའ་བར་བྱ་བར་དངོས་སུ་གསུངས་པའི་ཕྱིར་དང༌། མདོ་རྩ་ལས།
རྩ་བ་དང་། སྟོང་བུ་དང་། འདབ་མ་དང་། མེ་ཏོག་ དང་།
འབྲས་ བུ་ དང་། བཅའ་ བར་ བྱ་ བ་ དང་། འབྲས་ཆན་ དང་།
ཟན་ དྲོན་ དང་། ལྡེ་ གུ་ དང་། ཤ་དང༌། སྣུམ་ འཁུར་ དང་།
འོ་མ་དང་། ཞོ་དང་། མར་དང་། ཉ་ཤ་དང་། ཤ་སྐམ་དག་
ནི། མི་རུང་བ་ཉིད་མ་ཡིན་ནོ། །ཞེས་དང་། དེའི་རྒྱ་ཆེར་འགྲེལ་
ལས། རྩ་བ་ལ་སོགས་པ་དང་གདག་སླང་རྣམས་ཀྱིས་བཟའ་བའི་ཕྱིར་
མི་རུང་བ་ཉིད་མ་ཡིན་ཏེ་རུང་བ་ཁོ་ན་ཡིན་ནོ། །ཞེས་དང། འདི་
དག་སྨན་ཉིད་ཀྱི་སྐབས་ཡིན་མོད་ཀྱི་འཚོ་བ་ཙམ་གཞན་ལ་རུང་བ་
ཉིད་ཡིན་ནོ། ། ཞེས་གསལ་བར་གསུངས་ཏེ། འདུལ་བ་ནས་ ཤ་
གནང་བ་ནད་པའི་སྨན་གྱི་དབང་དུ་བྱས་སོ་ཞེས་ཆ་མེད་ཀྱི་རྒྱུས་་་
གཏམ་སྨྲ་བ་ཡང་རྒྱ་ཆེར་འགྲེལ་གྱི་ལུང་འདི་ཉིད་ཀྱིས་དམིགས་ཕུག་
སྟེ་བཀག་པ་ཡིན་ནོ། །འོན་ཀྱང་རྣམ་གསུམ་དག་པའི་ཤ་གནང་བ་
ཡིན་གྱི། རྣམ་གསུམ་དག་པའི་ཤ་མ་ཡིན་པ་ནི། སྤྱིར་བཏང་ལ་
，



332་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཀག་པ་ཡིན་ནོ། །རྣམ་པ་གསུམ་ནི། ཟ་བ་བོའི་གང་ཟག་དེ་ཉིད་
ཀྱི་ཆེད་དུ་དམིགས་ཏེ་བསྔོས་པར་ཟ་བ་བོ་དེ་ཉིད་རང་གིས་མངོན་
སུམ་དུ་མཐོང་བའམ། ཁོ་བོའི་ཆེད་དུ་བསྔོས་པར་གཞན་དག་ལས་།
ཐོས་པའམ། སྐབས་སྟོབས་སོགས་ལ་དཔགས་ན་བདག་གི་ཆེད་དུ་
དམིགས་ནས་བསད་པ་ཡིན་སྲིད་དམ་སྙམ་དུ་དོགས་པ་སྟེ། གསུམ་
པོ་དེ་ཉིད་ལས་གང་ཡང་རུང་བ་ཞིག་ཚང་ན་ཡང་མ་དག་པ་ཡིན་ལ།
གསུམ་ག་མེད་ན་རྣམ་གསུམ་དག་པ་ཡིན་ཏེ། དོན་འདི་དག་ཀྱང་།
མདོ་རྩ་ལས། ཤ་བསྔོས་པར་ཤེས་ན་བཟའ་བར་མི་བྱའོ། །ཞེས་
པའི་རྒྱ་ཆེར་འགྲེལ་ལས། ཟ་བ་བོ་དེ་ཉིད་ཀྱི་ཕྱིར་སྦྱིན་བདག་གིས་
ཤ་བསྔོས་པར་ཟ་བ་བོ་དེས་མཐོང་བ་དང་ཐོས་པ་དང་དོགས་པའི་སྒོ་
ནས་ཤེས་ན་དེས་ཤ་དེ་བཟའ་བར་མི་བྱ་བ་སྟེ། དེ་བས་ན་རབ་ཏུ་
བྱུང་བ་རྣམས་ཀྱིས་ནི། བཤན་པའི་གནས་སམ་ཚོང་དུས་ནས་ཤ་
རུང་བ་དགེ་བསྙེན་དད་པ་ཅན་གྱིས་བླངས་ཏེ། བཟའ་བར་རྗེས་སུ་
གནང་ངོ་ཞེས་ གསལ་ བར་ གསུངས་ ལ། ཤ་ རུང་ བ་ ཞེས་ པ་ ནི།
གོང་དུ་བཤད་པའི་མཐོང་ཐོས་དོགས་གསུམ་དང་བྲལ་བའི་ཤའོ། །
བླུན་པོ་ཁ་ཅིག་བསད་ཤ་ཡིན་ན་རྣམ་གསུམ་མ་དག་པའི་ཤ་ཡིན་པས་
ཁྱབ་བོ་ཞེས་ཟེར་བ་ནི། རྒྱ་ཆེར་འགྲེལ་གྱི་ཚིག་འདི་ཙམ་ཡང་མ་
མཐོང་བཞིན་དུ་བྱུང་རྒྱལ་སྨྲ་བ་སྟེ། བསད་ཤ་ཡིན་ཙམ་ཐམས་ཅད་
བཟར་མི་རུང་ན་ཚོང་དུས་དང་བཤན་པའི་གནས་ནས་ཤ་རུང་བ་
བླངས་ནས་ཟར་རུང་བ་དེ་གང་ཡིན་སོམས་ཤིག མ་བསད་པའི་ཤ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། །
333
བླངས་པ་བཤན་པ་བཟང་བར་དགོངས་པ་ཡིན་ནམ། འདི་ལྟར་
གསུངས་པ་ནད་པའི་དབང་དུ་བྱས་སོ་སྙམ་ན། དེ་ལྟར་ན་ནད་པ་
དག་གིས་ནི། ཞེས་གསུངས་པར་རིགས་ཀྱི། དེས་ན་རབ་ཏུ་བྱུང་
བ་རྣམས་ཀྱིས་ནི་ཞེས་སྤྱིར་བཏང་གི་ཚིག་མི་འཐད་པར་འགྱུར་ཞིང༌།
ནད་པ་ ལ་ནི། ཤ་ མི་ རུང་ བ་ བསྔོས་ ཤ་ ཡང་ གནང་ བ་ཡིན་ཏེ།
འདུལ་བ་རྒྱ་ཆེར་འགྲེལ་ལས། ནད་གསོ་བའི་དོན་ཉིད་དུ་བཅས་
པའི་ ཁ་ ན་ མ་ ཐོ་ བ་ ལྷག་ པར་ སྤྱོད་ པ་ ལ་ ནི། ཉེས་ པ་ མེད་དེ།
དཔེར་ན་ ཤ་བསྔོས་པར་ཤེས་ན་བཟའ་བར་མི་བྱའོ་ཞེས་བྱ་བ་ལ་་
སོགས་པ་བཅས་པའི་ཁ་ན་མ་ཐོ་བ་དང་བཅས་པ་ཐམས་ཅད་གསོ་
བའི་དོན་ཉིད་དུ་མ་གཏོགས་སོ། ། ཞེས་དངོས་སུ་གསུངས་པས་
སོ། །དེའི་ཕྱིར་རྣམ་གསུམ་དག་ན་བཟའ་རུང་ཞིང་མ་དག་ན་མི་རུང་
བའི་རྣམ་དབྱེ་ནད་པའི་དབང་དུ་བྱས་པར་སྨྲ་བ་ནི། གཞུང་ལུགས་
ཆེན་པོ་དག་གི་ཚིག་ཙམ་ཡང་རྫོགས་པར་མ་མཐོང་ན་དོན་ལྟ་སྨོས་
ཀྱང་ཅི་དགོས་པའི་ཕྲག་དོག་གི་གདོན་གྱིས་ཡོངས་སུ་ཟིན་པ་དག་གི་
རྫུན་གྱི་རིབ་མས་བླུན་པོའི་མགོ་བསྐོར་བ་འབའ་ཞིག་ཏུ་ཟད་དོ། །
གཞན་ཡང་འདུལ་བ་ལུང་རྣམ་འབྱེད་ལས། རྒྱལ་པོའི་ཁབ་ཀྱི་ཁྱིམ་
བདག་གཅིག་གིས་དགེ་འདུན་ལ་ཟས་བྱིན་པས་འཕྲལ་དུ་ཕྱུག་པོར་
གྱུར་ པ་ མཐོང་ ནས། ཁྱིམ་ བདག་ གཞན་ ཞིག་ གི་ བསམ་ པ་ ལ།
ནོར་བསྒྲུབ་པའི་ཐབས་དེ་བཟང་སྟེ། བདག་གིས་ཀྱང་དེ་བྱའོ་སྙམ་
ནས། ཤ་དང་ཞུན་མར་སྦྱར་བའི་ཐུག་པ་བསྐོལ་ཏེ། སྒོ་བས་དགེ་



334 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སློང་དག་ནང་དུ་ཐོངས་ཤིག་ཅེས་སྨྲས་ཏེ། སྒོ་བས་དགེ་སློང་དག་
ལ་སྐད་སྦྱར་ནས། དགེ་སློང་བསོད་སྙོམས་ལ་འོངས་པ་དག་གི་ལྷུང་
བཟེད་ཤ་ཐུག་གིས་བཀང་སྟེ་བྱིན་ནོ། །ཞེས་སོགས་དང༌། སྟོན་པ་
སྟོང་ཉིས་བརྒྱ་ལྔ་བཅུའི་དགེ་འདུན་དང་བཅས་པ་གདུགས་ཚོད་ལ་
སྤྱན་དྲངས་ཏེ། དགེ་འདུན་ཐམས་ཅད་ཉ་ ཤ་དང་འཁུར་བ་ལ་
སོགས་པའི་ཟས་བསོད་པས་ཚིམ་པར་བྱས་པར་གསུངས་པ་སོགས་དུ་
མ་ཞིག་གསུངས་པའི་ཕྱིར་དང༌། བསོད་པ་སློང་བའི་ལྟུང་བྱེད་ཀྱི་
སྐབས་སུ། མདོ་རྩ་ལས། འོ་མ་དང་ཞོ་དང་མར་དང་ཉ་ཤ་དང་
ཤ་སྐམ་ལྟ་བུ་ནི། ཟས་བསོད་པ་ཡིན་ནོ། །ཞེས་པ་དང་། དེའི་རྒྱུ་
ཆེར་འགྲེལ་ལས། འོ་མ་དང་། ཞོ་དང༌། མར་དང་། ཉ་ཤ་
དང་། ཤ་སྐམ་ལྟ་བུ་ནི། ཟས་བསོད་པ་ཡིན་ནོ། ལྟ་བུ་ཞེས་བྱ་
བའི་སྒྲ་ནི། རྣམ་པ་ཞེས་བྱ་བའི་དོན་ནོ། །ཞེས་ཟས་བསོད་པ་ངོས་
བཟུངས་ནས། དེ་འདྲ་བའི་ཟས་བསོད་པ་ཁྱིམ་པ་ཉེ་དུ་མ་ཡིན་པ་
ལས་རང་གིས་བླངས་ཏེ་ཟོས་ན་ལྟུང་བ་འབྱུང་བ་ཡིན་གྱི། ཉེ་དུ་
ལས་དེ་འདྲའི་ཟས་བླངས་ཏེ་ཟོས་ཀྱང་ལྟུང་བ་མེད་པའི་ཤེས་བྱེད་དུ།
འདུལ་བ་ལུང་ཞུ་བ་ལས། བཙུན་པ་དགེ་སློང་གིས་བྲོ་མི་འཚལ་
བར་བདག་ཉིད་ཀྱི་སླད་དུ་ཁྱིམ་དག་ནས་ཟས་བསོད་པ་བླངས་ཏེ་
འཆའ་འམ་འཚལ་བ་དེ་ལ་ལྟུང་བར་མི་འགྱུར་བ་མཆིས་སམ། ཡོད་
དེ་ཉེ་དུ་ལས་བླངས་ཏེ་ཟ་ན་ལྟུང་བ་མེད་དོ། ། ཞེས་གསུངས་པ་
དྲངས་པ་ལ་སོགས་པ་ཤིན་ཏུ་མང་ངོ༌། །ཟ་བ་བོ་མེད་ན་བསོད་པ་བོ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 335
མི་འབྱུང་ངོ་ཞེས་བྱ་བ་ནི། མུ་སྟེགས་གཅེར་བུ་བས་ཤ་བཟར་མི་
རུང་བའི་ཤེས་བྱེད་དུ། སྨྲས་པའི་རིགས་པ་ཡིན་པར་རྟོག་གེ་འབར་བ་
དང་དབུ་མ་སྙིང་བོ་ལས་གསུངས་ཏེ། དེ་ལྟར་ན་མུ་ཏིག་སོགས་ལ་
རྒྱུན་བྱེད་པ་སུའང་མེད་ན་རྒྱུན་གྱི་དོན་དུ་མུ་ཏིག་འཛིན་པའི་ཉ་ཕྱིས་
བསོད་པ་མི་འབྱུང་བས་དེ་དག་ལའང་ཤ་དང་ཉེས་པ་མཚུངས་པར་
འགྱུར་བ་དང་། གོས་གྱོན་པ་མེད་ན་ལྤགས་མོ་བཤུ་བ་དང་བལ་
འཐོག་པ་དང་འབུ་གསོན་པོར་བཙོས་ནས་གོས་དར་བྱེད་པ་སོགས་མི་
འབྱུང་བས་སྣམ་བུ་ལྕགས་མོ་གོས་དར་གྱོན་པ་སོགས་ ཐམས་ཅད་
ལའང་སྲོག་གཅོད་པའི་རྗེས་སུ་མཐུན་པའི་སྡིག་འབྱུང་བར་འགྱུར་བ་
དང་། ཟས་ཟ་བ་བོ་མེད་ན་ཟས་ཀྱི་ཆད་དུ་ཞིང་ལས་བྱེད་པ་མི་
འབྱུང་བས། ཞིང་ལས་བྱེད་པ་རྣམས་ཀྱིས་བྲན་དང་ཕྱུགས་ལ་་་
སོགས་པ་ལོ་ཁྱུད་སྐོར་དུ་བཀོལ་ཞིང་སྤྱད་ལ་མནར་བའི་སྡིག་པ་དང་།
སྐམ་ལ་གནས་པའི་སྲོག་ཆགས་གྲངས་མེད་པ་ཆུས་བཤལ་ཅིང་། ཆུ་
ལ་གནས་པའི་སྲོག་ཆགས་གྲངས་མེད་པ་སྐམ་ལ་བཀྲམ། ས་འོག་གི་
སེམས་ཅན་སྟེང་དུ་བཏོན་ཅིང་། ས་སྟེང་གི་སེམས་ཅན་ས་འོག་ཏུ་
སྦས་ནས་གྲངས་མེད་ཅིག་བསད་པ་ཐམས་ཅད་ཀྱི་སྡིག་པ་ཟས་ཟ་བ་
བོ་རྣམས་ལའང་མཉམ་པོར་འབྱུང་བར་འགྱུར་བ་དང་། བྲེ་དང་
སྲང་ལ་བཅལ་ནས་ཉོ་བ་བོ་མེད་ན་འཚོང་བ་བོས་བྲེ་ལོག་སྲང་ལོག་གི་
གཡོ་བྱེད་པ་མི་འབྱུང་བས། འཚོང་བ་བོས་བྲེ་སྲང་ལ་གཡོ་བྱས་
པའི་སྡིག་ཉོ་བ་བོ་ལའང་མཚུངས་པར་འབྱུང་བར་འགྱུར་བ་དང་།



336 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཟ་བ་བོ་མེད་ན་གསོད་པ་བོ་མི་འབྱུང་བ་ལྟར་དུ། གསད་བྱ་མེད་ན་
གསོད་པ་བོ་མི་འབྱུང་བར་ཡང་མཚུངས་པས། ལུག་བསད་པའི་
སྡིག་པ་ལུག་གསོད་པ་བོ་དང་གསང་བྱ་ལུག་གཉིས་ཀ་ལ་ཁྱད་མེད་དུ་
འབྱུང་ བར་ འགྱུར་ བ་ ལ་ སོགས་ པ་ གནོད་ བྱེད་ ཤིན་ ཏུ་ མང་ སྟེ།
གནོད་བྱེད་འདི་དག་ནི། གཞལ་དང་སྲང་ལ་གཡོ་བྱེད་དང་། །
ཞེས་སོགས་ཀྱི་སྡོམ་ཚིག་དང་བཅས་ཏེ་རྟོག་གེ་འབར་བ་ལས་རྒྱ་ཆེར་
གསུངས་ལ། ལྷ་སྦྱིན་གྱིས་འཁོར་ལོའི་དབྱེན་བྱས་ནས་ཁོ་རང་གི་
འཁོར་ལ་བསླབ་གཞི་ལྔ་བཅས་པའི་ཚེ། དགེ་སློང་གོའུ་ཏ་མ་ནི།
ཤ་ཟ་སྟེ་བདག་ཅག་གིས་ཤ་བཟའ་བར་མི་བྱའོ། །དེ་ཅིའི་ཕྱིར་ཞེ་ན།
གཞི་དེ་ལས་སྲོག་ཆགས་ལ་གནོད་པར་འགྱུར་བའི་ཕྱིར་རོ་ཞེས་བསླབ་
པ་བཅས་པར་མདོ་ལས་བཤད་ཀྱི། སྟོན་པས་འདུལ་བའི་བསླབ་
པའི་གཞི་གང་ལས་ཀྱང་བཀག་པ་མེད་དོ། །འོ་ན་བསླབ་པ་ཀུན་ལས་
བཏུས་པ་ལས། དེ་ལྟར་རེ་ཤིག་རྟག་ཏུ་བྱ་བའི་སྨན་གྱིས་ལུས་་་་
བསྲུང་བར་བྱའོ། ། དེ་ལ་ཉ་དང་ ཤས་ནི་མ་ཡིན་ཏེ། ལང་ཀར་་
གཤེགས་པའི་མདོ་ལས་བཀག་པའི་ཕྱིར་རོ། །དེ་ལས་འདི་སྐད་དུ་
གསུངས་ཏེ། བྱང་ཆུབ་སེམས་དཔའ་སྙིང་རྗེའི་བདག་ཉིད་ཅན་
གྱིས་ཤ་ཐམས་ཅད་དུ་མི་ཟའོ། །ཞེས་གསུངས་སོ། །འཁྲུལ་བ་དང་ནི་
གཉེན་བཤེས་དང་། ། ཁུ་ཆུ་ཁྲག་ལས་བྱུང་བའི་ཕྱིར། ། འབྱུང་བོ་་
རྣམས་ནི་སྡངས་འགྱུར་བས། །རྣལ་འབྱོར་ཅན་གྱིས་ཤ་མི་བཟའ། །
ཤ་རྣམས་དང་ནི་སྒོག་བཙོང་དང་། ། ཆང་དག་རྣམ་པ་སྣ་ཚོགས་་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 337 །
དང་། །ཀེའུ་དང་སྒོག་སྐྱ་དེ་བཞིན་ཏེ། །རྣལ་འབྱོར་ཅན་གྱིས་རྟག་
ཏུ་སྤོང་། ། འབྲུ་མར་གྱིས་ཀྱང་བྱུག་པ་སྤང་། ། ཁྲི་ལ་རྟེན་འཆའི་
སེམས་ཅན་རྣམས། །བུ་ག་བུ་གར་འཇིག་འགྱུར་ཕྱིར། །ཁྲི་ལ་ཉལ་
བར་མི་བྱའོ། །དེ་བཞིན་དུ་སྦྱར་རོ། ། ཁེ་ཡི་ཕྱིར་ནི་སེམས་ཅན་་་་
གསོད། །ཤ་ཡི་ཕྱིར་ནི་ནོར་སྦྱིན་བྱེད། །དེ་དག་གཉིས་ཀ་སྡིག་ལས་
ཅན། །ངུ་འབོད་བྱེད་ལ་སོགས་པར་བཙོ། །གང་གིས་ཐུབ་པའི་ཚིག་
འདས་ཏེ། །བསམ་པ་ངན་པས་ ཤ་ཟ་ན། །འཇིག་རྟེན་གཉིས་ནི་
བཤིག་པའི་ཕྱིར། །ཤཱཀྱའི་བསྟན་ལ་བརྟུལ་ཞུགས་ཉམས། །ཤིན་ཏུ་
མི་བཟད་དམྱལ་བར་ཡང་། ། སྡིག་པའི་ལས་ཅན་དེ་དག་འདོང་། །
མ་རུངས་ངུ་འབོད་ལ་སོགས་སུ། །ཤ་ཟ་དེ་དག་བཙོ་བར་འགྱུར། །
རྣམ་གསུམ་དག་པའི་ཤ་རྣམས་ནི། །མ་བརྟགས་པ་དང་མ་བསླངས་
དང་། །མ་བསྐུལ་བ་ཡང་ཡོད་མེད་པས། །དེ་བས་ཤ་ནི་མི་ཟའོ། །
རྣལ་འབྱོར་ཅན་གྱིས་ཤ་མི་བཟའ། །ང་དང་སངས་རྒྱས་དག་གིས་
བཤད། །སེམས་ཅན་གཅིག་ལ་གཅིག་ཟ་བ། །ཤ་ཟན་དག་གི་རིགས་
སུ་སྐྱེ། །དྲི་མི་ཞིམ་ཞིང་སྨད་པ་དང་། །སྨྱོན་པ་རྣམས་སུ་སྐྱེ་བར་
འགྱུར། །གདོལ་བ་སྨེ་ཤ་ཅན་རིགས་དང་། །བཙོ་ལག་མཁན་དུ་ཡང་
ཡང་སྐྱེ། །མཁའ་འགྲོའི་རིགས་ཀྱི་སྐྱེ་གནས་དང་། །ཤ་ཟའི་རིགས་སུ་
སྐྱེ་བར་འགྱུར། །མི་ཡི་ཐ་མ་དེ་དག་ནི། །སྲིན་དང་བྱི་ལའི་རིགས་སུ་
སྐྱེ། ། གླང་བོའི་རྩལ་དང་སྤྲིན་ཆེན་དང་། །མྱ་ངན་འདས་དང་སོར་
ཕྲེང་དང་། ། ལང་ཀར་གཤེགས་པའི་མདོ་ལས་ཀྱང་། ། ངས་ནི་ ཤ་



，
338་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཡང་རྣམ་པར་སྤངས། །སངས་རྒྱས་བྱང་ཆུབ་སེམས་དཔའ་དང་། །
ཉན་ཐོས་རྣམས་ཀྱིས་སྨད་པ་ལ། །ངོ་མི་ཚ་བར་ཟ་བ་ནི། །རྟག་ཏུ་
སྨྱོན་པར་སྐྱེ་བར་འགྱུར། །ཤ་ལ་སོགས་པ་སྤངས་པའི་ཕྱིར། །བྲམ་
ཟེའི་རིགས་དང་རྣལ་འབྱོར་ཅན། ། ཤེས་རབ་ ཅན་དང་ནོར་ལྡན་
པར། ། དེ་དག་རྣམས་སུ་སྐྱེ་བར་འགྱུར། ། མཐོང་དང་ཐོས་དང་་་་
དོགས་པ་ཡི། ། ཤ་རྣམས་ཐམས་ཅད་རྣམ་པར་སྨད། །ཤ་ཟན་རིགས་
སུ་སྐྱེ་བ་ཡི། །རྟོག་གེ་བ་རྣམས་མི་ཤེས་སོ། །ཇི་ལྟར་འདོད་ཆགས་
ཐན་པ་ལ། །བར་ཆད་བྱེད་པར་འགྱུར་བ་བཞིན། །དེ་ལྟར་ཤ་དང་
ཆང་ལ་སོགས། །བར་ཆད་བྱེད་པར་འགྱུར་བའོ། །མ་འོངས་པ་ཡི་
དུས་ན་ནི། །ཤ་ཟ་གཏི་མུག་སྨྲ་བ་དག། ཤ་ནི་སྡིག་མེད་རུང་བའོ་
ཞེས། །སངས་རྒྱས་ཀྱིས་ནི་བཤད་ཅེས་ཟེར། །ཟས་ལ་སྨན་དང་འདྲ་
བ་དང་། །བུ་ཡི་ ཤ་དང་མཚུངས་པར་ཡང་། །ངན་པ་དང་ནི་མི་་
འཕྲོད་པར། །རྣལ་འབྱོར་ཅན་གྱིས་ཟས་ལ་སྤྱོད། ། སེངྒེ་དག་དང་
སྟག་རྣམས་དང༌། །ཝ་ལ་སོགས་དང་འགྲོགས་འགྱུར་བས། །ངེས་ནི་
བྱམས་པས་གནས་པ་ལ། རྟག་ཏུ་རྣམ་པ་ཀུན་ཏུ་སྨད། །ཐར་བའི་ཆོས་
དང་འགལ་བའི་ཕྱིར། །མི་རྣམས་དངང་བར་འགྱུར་བའི་ཤ། དེ་
ཕྱིར་བཟའ་བར་མི་བྱ་སྟེ། །འདི་ནི་འཕགས་པའི་རྒྱལ་མཚན་ནོ། །
ཞེས་གསུངས་སོ། །ཡེ་ཤེས་ལྡན་གྱི་ལེའུ་ལས། ཤ་ཟ་བ་གང་འབྱུང་
བ་དེ་ནི། དོན་ཆེན་པོ་བསྒྲུབ་པའི་ཕྱིར་ཉེས་པ་མེད་དོ། །དེ་ལས་
འདི་སྐད་དུ་འབྱུང་ངོ༌། །དགེ་སློང་འདི་ནི་འཆི་བའི་དུས་བགྱིས་་
:



--
-
-
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 339
ནས། །འཛམ་བུ་གླིང་དུ་ཏིང་འཛིན་སྒྲ་ཡང་ནི། །སེམས་ཅན་རྣམས་
ལ་རྟག་ཏུ་ནུབ་པར་འགྱུར། །འདི་སོས་པས་ནི་ཏིང་འཛིན་རྣམས་
ཀྱང་འཐོབ། །ཅེས་གསུངས་སོ། །དེ་ནི་སྙིང་རྗེ་ཆེན་པོ་ལ་མངོན་པར་
བརྩོན་པ་སྟེ། །དེ་ལ་བྱམས་པ་མེད་པ་ཉིད་དུ་མི་དོགས་པས་ཉེས་པ་
མེད་དོ། །ཞེས་གསུངས་པ་ཇི་ལྟར་བཤད་པར་བྱ་ཞེ་ན། དེ་ཉིད་ཀྱི་
ཕྱིར་ཁོ་བོ་ཅག་གིས་ཁྱེད་ལ་དོན་འདི་དྲི་བར་བྱ་སྟེ། བསླབ་བཏུས་
དང་ལང་གཤེགས་ཀྱི་ལུང་འདི་དག་རབ་བྱུང་གི་དབང་དུ་བྱས་པའི་
ཀུན་སྤྱོད་སྟོན་པ་ཡིན་ནམ་མིན། མིན་ན་རབ་བྱུང་ཙམ་གྱིས་ཤ་
བཟར་མི་རུང་བའི་ཤེས་བྱེད་དུ་འདི་དག་འདྲེན་པ་ལ་འབྲེལ་ཅི་ཡོད་
སོམས་ཤིག ཅི་སྟེ་རབ་བྱུང་གི་ཀུན་སྤྱོད་སྟོན་པ་ཡིན་ཞེ་ན། འདི་
དག་བསླབ་བཏུས་ལས་བྱང་ཆུབ་སེམས་དཔའ་ཙམ་གྱི་ལུས་ཡོངས་སུ་
དག་པ་འཆད་པའི་སྐབས་ཡིན་མོད། བྱང་ཆུབ་སེམས་དཔའ་ཡིན་ .
ན་རབ་བྱུང་ཡིན་པས་ཁྱབ་པར་སྨྲ་བ་ཡིན་ནམ། །རབ་བྱུང་ཡིན་ན་
བྱང་ཆུབ་སེམས་དཔའ་ཡིན་པས་ཁྱབ་པར་སྨྲ་བ་གང་ཡིན་གཞན་དུ་
ན་རབ་བྱུང་ཙམ་གྱིས་ཤ་བཟར་མི་རུང་བའི་ཤེས་བྱེད་དུ་འདི་དག་
འདྲེན་པ་ལ་གང་གི་འབྲེལ་ཡོད་སོམས་ཤིག སྤྱིར་ཡང་བསླབ་
བཏུས་སུ། རབ་བྱུང་ཙམ་དང་སོ་ཐར་གྱི་བསླབ་གཞི་དང་ཀུན་ཏུ་སྤྱོད་
པ་གཏན་ལ་འབེབས་པ་ག་ལ་ཡིན། བྱང་ཆུབ་སེམས་དཔའི་བསླབ་
པའི་གཞི་དང་སྤྱོད་པ་ལ་སློབ་ཚུལ་རྒྱས་པར་འཆད་པ་ཡིན་པས་་་་
འདིར་རབ་བྱུང་ཙམ་གྱིས་ཤ་བཟར་རུང་མི་རུང་གཏན་ལ་འབེབས་པ་



340
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
--
-
འབྲེལ་ཅིའང་མེད་དོ། །དེས་ན་རབ་བྱུང་ཙམ་གྱིས་ཤ་བཟར་མི་རུང་
བའི་ཤེས་བྱེད་དུ་ཐེག་པ་ཆེན་པོའི་བྱང་སེམས་ཀྱིས་ཤ་བཟའ་བར་མི་
བྱ་བར་སྟོན་པའི་ལུང་འབད་ནས་འདྲེན་པ་ནི། རབ་བྱུང་ཙམ་གྱིས་
རྡོར་དྲིལ་འཆང་དགོས་པའི་ཤེས་བྱེད་དུ་རྒྱུད་ལས། རྡོ་རྗེ་དྲིལ་བུ་
ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །ཞེས་གསུངས་པ་
འདྲེན་པ་དང་ཁྱད་པར་ཅིའང་མེད་དོ། ། དེའི་ཕྱིར་བསླབ་བཏུས་
ཀྱི་ལུང་དེ་དག་གི་ཐོག་མར་བྱང་ཆུབ་སེམས་དཔའ་སྙིང་རྗེའི་བདག་
ཉིད་ ཅན་ གྱིས་ ཞེས་ བྱ་ བའི་ཚིག་སྨོས་ སོ། ། དེས་ ན་ འདི་ དག་ ནི།
སྤྱིར་བཏང་ལ་བྱང་ཆུབ་སེམས་དཔའ་ཙམ་གྱིས་ཤ་བཟར་མི་རུང་བར་
སྟོན་པ་ཡིན་པས། །བྱང་ཆུབ་སེམས་དཔའ་ཁྱིམ་པ་དང་རབ་ཏུ་བྱུང་
བ་གང་ཡིན་ཀྱང་ཤ་བཟར་མི་རུང་བ་ཡིན་ལ། དེའི་ཕྱིར་རང་ཉིད་
བྱང་ཆུབ་སེམས་དཔར་ཁས་ལེན་པ་དང་། གཞན་གྱིས་བྱང་ཆུབ་
སེམས་དཔའོ་ཞེས་སྙན་པའི་ཚིག་གིས་ངོར་བསྟོད་པ་དང་དུ་ལེན་པར་
བྱེད་པ། ཤ་ཟོས་ན་རང་དོན་དུ་ ཤ་ལ་སྲིད་པ་དྲག་པོ་སྐྱེ་ཞིང་།
དེའི་དབང་གིས་སྙིང་རྗེ་ཆེན་པོ་ཉམས་པར་འགྱུར་བའི་དགག་བྱ་
འདྲེན་པའམ། འདྲེན་དུ་དགོས་པའི་ཐེག་པ་ཆེན་པོ་བའི་དགེ་སློང་
ངམ། དགེ་ཚུལ་ལམ། རྒྱལ་པོའམ། བློན་པོའམ། གྲོང་དཔོན་ནམ།
ཁྱིམ་ན་གནས་པའི་བུད་མེད་དག་གིས་ཀྱང་ཤ་བཟའ་བར་མི་བྱ་བ་
ཡིན་གྱི། ཐེག་པ་ཆེན་པོ་ལ་མོས་པ་ཡོད་པ་ཙམ་དུ་ཁས་ལེན་ཀྱང་
བྱང་ཆུབ་སེམས་དཔར་ཁས་མི་ལེན་པའི་རབ་བྱུང་དང་། ཐེག་པ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 341
ཆེན་པོ་ལ་མོས་པ་ཙམ་དུའང་ཁས་ལེན་པའི་འདི་ཡིན་མེད་པའི་རབ་
བྱུང་དག་གིས་ཤ་ཙམ་བཟར་མི་རུང་བ་ག་ལ་ཡིན། དེས་ན་བྱང་
ཆུབ་སེམས་དཔར་ཁས་ལེན་ཅིང་དམ་བཅའ་བ་ཐེག་པ་ཆེན་པོའི་
སེམས་བསྐྱེད་ལན་བརྒྱ་ཕྲག་ཅིག་བླངས་པ་དག་གིས་ནི། ཤ་མི་ཟ་
བ་ལྟ་ཅི་སྨོས། བསམས་བཞིན་དུ་སེམས་ཅན་སྟོང་ཕྲག་དུ་མ་རྒྱུན་
མི་འཆད་པར་སྲོག་གཅོད་དམ་གཅོད་དུ་འཇུག་པ་ལའང་མི་རིགས་
པར་ཅིའང་མི་རྩི་ཞིང་། བྱང་ཆུབ་སེམས་དཔའི་ཁས་ལེན་དང་་
མཚན་ཉིད་གང་ཡང་མ་ཚང་ཡང་རབ་བྱུང་ཡིན་ཙམ་གྱི་རྒྱུ་མཚན་
གྱིས་ཤ་བཟར་མི་རུང་བར་སྨྲ་བ་ནི། གསལ་བར་དབང་ཕྱུག་སྤྱོད་པ་
ཡིན། །ཞེས་བརྗོད་པར་བྱའོ། །
འོན་ཀྱང་། ལང་གཤེགས་ཀྱི་མདོའི་ཚིག་དེ་དག་ལ་འཁྲུལ་
བའི་གཞི་གཞན་ཡང་ཅི་རིགས་པ་སྣང་བས་དེ་དག་གི་དོན་ཅུང་ཟད་
བཤད་པར་བྱ་སྟེ། དེ་ཡང་། ཁེ་ཡི་ཕྱིར་ནི་སེམས་ཅན་གསོད། །
ཤ་ཡི་ཕྱིར་ནི་ནོར་སྦྱིན་བྱེད། །དེ་དག་གཉིས་ཀ་སྡིག་ལས་ཅན། །
ཞེས་པའི་དོན་ནི། གང་ཟག་གང་གིས་རང་ཉིད་ཟ་བའི་ཆེད་དུ་འགའ་
ཞིག་ ལ་ རིན་ སྦྱིན་ པར་ ཁས་ བླངས་ ནས་ ཤ་ ཉོ་ བར་ ཞུགས་ ཤིང༌།
འཚོང་བ་བོ་དེས་ཀྱང་རིན་གྱིས་ཁེའི་ཆེད་དུ་ཉོ་བ་བོས་རིན་སྦྱིན་པར་
ཁས་བླངས་པའི་རྐྱེན་གྱིས་སེམས་ཅན་བསད་དེ་ཤ་ཁྱེར་ཕྱིན་པ་ན།
ཉོ་བ་བོས་ཀྱང་རང་གིས་རིན་སྦྱིན་པར་ཁས་བླངས་པ་དེའི་རྐྱེན་གྱིས་
བསད་པར་ཤེས་བཞིན་དུ་རིན་བྱིན་ནས། ཉོ་བ་དེ་གཉིས་ཀ་སྲོག་
་



342 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཅོད་པའི་སྡིག་པ་མཉམ་པོར་འབྱུང་ངོ་ཞེས་བྱ་བའི་དོན་ཡིན་གྱི།
ཚོང་བས་ཁེའི་སླད་དུ་སེམས་ཅན་བསད་ནས་ ཤ་ཚོང་དུས་སུ་ཁྱེར་
འོངས་པ་ལ་རིན་བྱིན་ནས་ཉོ་བ་ལ་ནི། ངས་རིན་བྱིན་ནས་ཉོ་བར་
ཁས་བླངས་པ་འདིའི་རྐྱེན་གྱིས་སེམས་ཅན་འདི་བསད་པ་ཡིན་ཀྱང་
བླའོ་སྙམ་པ་ལྟ་བུའི་ཀུན་སློང་གང་ཡང་མེད་ཀྱང་ཉོས་པ་ཙམ་གྱིས།
སེམས་ཅན་དེ་གསོད་པ་བོ་དང་སྡིག་མཉམ་དུ་འབྱུང་བར་སྨྲ་བ་ནི།
ལས་འབྲས་ལ་སྐུར་བ་འདེབས་པ་ཡིན་ཏེ་རང་གིས་བསམས་བཞིན་དུ་
མ་ནོར་བར་གཞན་བསད་པའི་ལས་ནི། བྱས་ལ་བསགས་པའི་ལས་
ཞེས་བྱ་བ་རྣམ་སྨིན་མྱོང་ངེས་ཀྱི་ལས་དང་། རང་གིས་མཐོ་ཡོར་དུ་
འཁྲུལ་ཏེ་རྡོ་འཕངས་པས་མིའི་མགོ་ལ་འཕོག་སྟེ་བསད་པ་ལྟ་བུ་སྲོག་
གཅོད་པའི་སྦྱོར་བ་བྱས་ཀྱང་ཀུན་སློང་མ་རྫོགས་པ་ཡང་བྱས་ལ་མ་
བསགས་པའི་ལས་ཞེས་བྱ་བ་རྣམ་སྨིན་མྱོང་བར་མ་ངེས་པའི་ལས་སུ་
མདོ་དང་བསྟན་བཅོས་ཕལ་ཆེ་བ་ནས་གསུངས་པ་ལ། སྲོག་གཅོད་
པའི་ཀུན་སློང་མ་འགྲུས་ཤིང་གསོད་པའི་སྦྱོར་བ་གང་ཡང་མ་བྱས་
པར་ཚོང་དུས་སུ་ཤ་ཉོས་ནས་ཟོས་པ་ཙམ་ལ་སེམས་ཅན་གསོད་པ་བོ་
དང་རྣམ་སྨིན་མཚུངས་པར་མྱོང་ན་ལས་མ་བྱས་པས་རྣམ་སྨིན་མྱོང་
བར་འགྱུར་བའི་ཕྱིར་རོ། །གང་གིས་ཐུབ་པའི་ཚིག་འདས་ཏེ། །
བསམ་པ་ངན་པས་ ཤ་ཟ་ན། །འཇིག་རྟེན་གཉིས་ནི་གཞིག་པའི་
ཕྱིར། །ཤཱཀྱའི་བསྟན་ལ་བརྟུལ་ཞུགས་ཉམས། །ཞེས་གསུངས་པའི་
དོན་ནི།བྱང་ཆུབ་སེམས་དཔས་ཤ་བཟའ་བར་མི་བྱ་ཞེས་གསུངས་པའི་ ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 343་
ཐུབ་པའི་ཚིག་ལས་འདས་ཏེ། སྟོན་པའི་བཀའ་ཁྱད་དུ་གསོད་པའི་
བསམ་པ་ངན་པས་མི་རུང་བའི་ཤ་ཟ་ན་ཤཱཀྱའི་བསྟན་པ་ལ་ཐེག་པ་
ཆེན་པོའི་བརྟུལ་ཞུགས་ཉམས་སོ། །ཞེས་བྱ་བའི་དོན་ཏེ། བསྟན་པ་
ཐམས་ཅད་ཉན་ཐོས་ཀྱི་བསྟན་པ་དང་། བརྟུལ་ཞུགས་གང་ཡིན་སོ་
ཐར་གྱི་བརྟུལ་ཞུགས་སུ་མ་འཛིན་ཞིག རྣམ་གསུམ་དག་པའི་ཤ་
རྣམས་ནི། །མ་བརྟགས་པ་དང་མ་བསླངས་དང་། །མ་བསྐུལ་བ་ཡང་
ཡོད་མེད་པས། །དེ་བས་ཤ་ནི་མི་ཟའོ། །ཞེས་པའི་དོན་ནི། ཅི་རྣམ་
གསུམ་དག་པའི་ཤ་ནི། ཟོས་ཀྱང་ཉེས་པ་མེད་པ་མ་ཡིན་ནམ་ཞེ་ན།
རྣམ་གསུམ་དག་པའི་ཤ་ཡིན་ཀྱང༌། ཤ་ལ་སྲེད་པའི་བག་ཆགས་
ཤིན་ཏུ་མཐུག་པོས་རྒྱུད་ལ་བསྒོས་པའི་བྱང་སེམས་ལས་དང་བོ་བདག་
ལ་ནི། རང་དོན་དུ་ཤའི་རོ་ལ་ཆགས་པའི་སྲེད་པའི་དབང་གིས་
བྱང་སེམས་རང་གི་བཟའ་བྱར་མ་བརྟགས་པ་སྟེ་མ་བསམས་པ་དང་།
རང་དོན་དུ་ཤ་ལ་སྲེད་པའི་དབང་གིས་རང་གིས་གཞན་ལ་དངོས་སུ་
མ་བསླངས་པ་དང་། ཀུན་སློང་དེས་ཟུར་ན་གནས་པ་གཞན་བརྒྱུད་
དེ་བསྐུལ་བ་མ་ཡིན་པའི་རྣམ་གསུམ་དག་པའི་ཤ་ཡང་ཡོད་མེད་པ་སྟེ་
དཀོན་པ་དེ་བས་ན། བྱང་ཆུབ་སེམས་དཔའ་རྣམས་ཀྱིས་ ཤ་ནི།
རྣམ་པ་ཐམས་ཅད་དུ་མི་ཟའོ། །ཞེས་བྱ་བ་ཡིན་ཏེ། མ་བརྟགས་པ་
དང༌། མ་བསླངས་པ་དང་། མ་བསྐུལ་བ་གསུམ་གྱིས། རྣམ་
གསུམ་དག་པ་ཞེས་པའི་རྣམ་པ་གསུམ་པོ་ངོས་འཛིན་པ་མ་ཡིན་གྱི།
རྣམ་གསུམ་དག་ཅེས་པའི་རྣམ་པ་གསུམ་པོ་ནི། ལུང་འདི་ཉིད་ཀྱི་འོག་



344 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཏུ་ངོས་འཛིན་པར་འགྱུར་རོ། །སངས་རྒྱས་བྱང་ཆུབ་སེམས་དཔའ་
དང་། །ཉན་ཐོས་རྣམས་ཀྱིས་སྨད་པ་ལ། ། ཞེས་གསུངས་པའི་ཉན་
ཐོས་རྣམས་ཀྱིས་སྨད་ཅེས་པ་ནི། ཉན་ཐོས་རང་གི་བསླབ་པའི་གཞི་
ལས་སྨད་ཅེས་པ་མ་ཡིན་གྱི། རང་ཉིད་སེམས་ཅན་ཐམས་ཅད་ལ་
བུ་གཅིག་པ་ལྟར་བརྩེ་བའི་བྱང་ཆུབ་སེམས་དཔར་ཁས་བླངས་ནས།
སྙིང་རྗེ་བཏང་སྟེ་རང་གི་ཟས་ཀྱི་ཆེད་དུ་བསད་པའི་ཤ་ལ་སྲེད་པས་
ལོངས་སྤྱོད་པ་ནི། སངས་རྒྱས་བྱང་སེམས་ཉན་ཐོས་སོགས་ཐམས་
ཅད་ཀྱིས་སྨད་དོ་ཞེས་བྱ་བ་ཡིན་ལ། སྨོད་པ་བོ་ཉན་ཐོས་ཡིན་ན་
སྨོད་ཡུལ་ཉན་ཐོས་ཡིན་ག་ལ་དགོས། མཐོང་དང་ཐོས་དང་དོགས་
པ་ཡི། ། ཤ་རྣམས་ཐམས་ཅད་རྣམ་པར་སྨད། །ཅེས་པ་ནི། རྣམ་
གསུམ་མ་དག་པའི་ཤ་ངོས་འཛིན་པ་ཡིན་ཏེ། རང་གི་ཕྱིར་དུ་བསད་
པར་རང་གིས་མཐོང་བ་དང་ཐོས་པ་དང་དོགས་པ་སྟེ་གསུམ་པོ་ཉིད་
ཡིན་པས་འདུལ་བ་ནས་གསུངས་པ་དང་ཁྱད་པར་མེད་ལ། དེ་ཡང་
ཟ་བ་བོ་ལྷ་སྦྱིན་རང་ཉིད་ཀྱི་ཕྱིར་དུ་བསད་པར་ལྷ་སྦྱིན་རང་ཉིད་ཀྱིས་
མཐོང་བ་དང་ཐོས་པ་དང་དོགས་པ་གསུམ་གང་རུང་ཡོད་བཞིན་དུ་
ལྷ་སྦྱིན་རང་གིས་ཟོས་ན་རྣམ་གསུམ་མ་དག་པའི་ཤ་ཟོས་པར་འགྱུར་
བར། མདོ་རྩའི་རྒྱ་ཆེར་འགྲེལ་ལས་ཟ་བ་བོ་དེ་ཉིད་ཀྱི་ཕྱིར་སྦྱིན་
བདག་གིས་ ཤ་བསྔོས་པར་ཟ་བ་བོ་དེས་མཐོང་བ་དང་ཐོས་པ་དང་
དོགས་པ་ཞེས་ཟ་བ་བོ་གཅིག་པོ་དེ་ཉིད་ལ་དམིགས་ཀྱིས་བཀར་ནས་
གསུངས་པ་ལྟར་ཡིན་གྱི། ཟ་བ་བོ་ཙམ་གྱི་ཕྱིར་དུ་བསྔོས་པས་ཟ་བ་བོ་



，
---
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 345་
དགེ་སློང་ལྷ་སྦྱིན་ལ་ཡང་བསྔོས་པར་འགྱུར་ལ། དེའི་ཕྱིར་བསད་ཤ་
ཡིན་ན་བསྔོས་ཤ་ཡིན་པས་ཁྱབ་པར་སྨྲ་བ་ནི། བླུན་པོའི་འཆལ་གཏམ་
ཡིན་ཏེ། དེ་ལྟར་ན་དགེ་འདུན་ལ་བསྔོས་པ་ཙམ་གྱིས་ཡུལ་དབུས་ཀྱི་
དགེ་འདུན་ལ་བསྔོས་པས་ཁྱབ་པར་འགྱུར་ལ། དེ་ལྟ་ན་བོད་དུ་སྦྱིན་
བདག་གིས་དགེ་འདུན་ལ་བསྔོས་པའི་བསྙེན་བཀུར་ཡོ་བྱད་ལ་བོད་ཀྱི་
དགེ་འདུན་གང་གིས་ལོངས་སྤྱོད་ཀྱང་ཡུལ་དབུས་ཀྱི་དགེ་འདུན་ལ་
བསྔོས་པའི་དཀོར་ལ་ལོངས་སྤྱོད་པས་ཁྱབ་པར་འགྱུར་བ་ སོགས་་་་
བཞད་གད་ཆེས་ཆེ་བ་དུ་མ་ཞིག་ཁས་བླང་དགོས་པར་འགྱུར་རོ། །མ་
འོངས་པ་ཡི་དུས་ན་ནི། ། ཤ་ཟ་གཏི་མུག་སྨྲ་བ་དག། ཤ་ནི་སྡིག་
མེད་རུང་བའོ་ཞེས། །སངས་རྒྱས་ཀྱིས་ནི་བཤད་ཅེས་ཟེར། ། ཞེས་
པས་འདུལ་བ་ལས་རྣམ་གསུམ་དག་པའི་ཤ་གནང་ངོ་ཞེས་ཟེར་བ་
འབྱུང་བ་ལ་སྨད་པར་སྨྲ་བ་ནི་། སློབ་དཔོན་ཆེན་པོ་ཡོན་ཏན་འོད་
དང་རྒྱ་ཆེར་འགྲེལ་མཁན་པོ་དང་། ཉན་ཐོས་རྣམ་གསུམ་དག་པའི་ཤ།
བཟའ་རུང་ ཤ་ ནི་ མ་ ཟ་ན། ། ལྷ་ སྦྱིན་གྱི་ནི་བརྟུལ་ཞུགས་ འགྱུར།
ཞེས་གསུང་བ་བོ་ལ་སོགས་པ་དུ་མ་ཞིག་ལ་ལུང་དེས་སྨད་དོ་ཞེས་སྐུར་
བ་འདེབས་པ་ཡིན་ལ། ལུང་དེའི་དོན་ནི། མ་འོངས་པའི་དུས་ཀྱི་
ཐེག་པ་ཆེན་པོ་བར་ཁས་འཆེ་བའི་རབ་བྱུང་ཁ་ཅིག་འདུལ་བ་ལས་
རྣམ་གསུམ་དག་པའི་ཤ་གནང་བ་ཡིན་པས་རབ་བྱུང་ཐམས་ཅད་ཀྱིས་
བཟར་རུང་བ་ཡིན་ནོ་ཞེས་འདུལ་བ་བ་ནས་གནང་བ་ལ་འཁྲིས་ཏེ།
ཐེག་པ་ཆེན་པོའི་སྐབས་སུ་ཡང་རང་ཉིད་ཤ་ལ་སྲེད་པའི་དབང་གིས་



346
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལོངས་སྤྱོད་པ་ལ་སྨོད་པ་ཡིན་ནོ། །དེ་ཡང་བྱང་ཆུབ་སེམས་དཔའ་ལ་
ཟས་གོས་གནས་ཁང་གང་ཡིན་ཀྱང་རང་དོན་དུ་སྲེད་པའི་དབང་གིས་
ལོངས་སྤྱད་ན་ཉོན་མོངས་ཅན་གྱི་ལྟུང་བ་རེ་རེ་འབྱུང་བར་གསུངས་
ན་ཤ་ལ་རང་དོན་དུ་སྲེད་བཞིན་དུ་ལོངས་སྤྱོད་པ་ནི། སྙིང་རྗེ་ཆེན་པོ་
དང་འགལ་བའི་ཕྱིར་དེ་བས་ཀྱང་ཉེས་པ་འབྱུང་བ་ལྟ་སྨོས་ཀྱང་ཅི་
དགོས་པས་སོ། ། འོན་ཀྱང་བྱང་ཆུབ་སེམས་དཔའ་ལ་དེ་ལྟར་ ཤ་
བཀག་པ་ནི་སྤྱིར་བཏང་ཡིན་གྱི། ཤ་མ་ཟོས་ན་བསྟན་པ་དང་་་་
སེམས་ཅན་གྱི་དོན་རྒྱ་ཆེན་པོའི་བྱ་བ་ལ་སྦྱོར་མི་བཟོད་ཅིང་། ཟོས་
ན་སྦྱོར་བཟོད་པས་ལུས་གསོ་བའི་ཕྱིར་དུ་ཉེས་པ་མེད་པར་ནི། ཡེ་
ཤེས་ལྡན་གྱི་ལེའུ་ལས་གསུངས་པ་བསླབ་བཏུས་སུ་དྲངས་པ་གོང་དུ་
བྲིས་ཟིན་པ་འདིས་ཆེས་གསལ་བར་གསུངས་སོ། །གཞན་ཡང་བསླབ་
བཏུས་སུ། འདུལ་བ་ལས་དེ་ལ་རྣམ་པ་གསུམ་ཡོངས་སུ་དག་པ་
ཟོས་ན་སློང་བའི་བར་ཆད་དུ་མི་འགྱུར་རོ་ཞེས་གང་གནང་བ་དེ་ནི།
དེ་ཡོངས་སུ་སྤངས་པས་དག་པར་ལྟ་བ་རྣམས་ཀྱི་མངོན་པའི་ང་རྒྱལ་
བསལ་བ་དང་། སྐལ་བ་ཡོད་ཀྱང་དེ་ལ་ཆགས་པས་བསྟན་པ་ལ་མི་
འཇུག་པའི་ཕྱིར་རོ། །དེ་སྐད་དུ་ལང་དཀར་གཤེགས་པའི་མདོ་ལས་
ཀྱང་གསུངས་ཏེ། བསྟན་པ་བརྗོད་པ་དེ་དང་དེ་ལས་བསླབ་པའི་
གཞི་རིམ་པས་བཅའ་བ་སྐས་ཀྱི་གདང་བུ་བྱེ་བའི་ཚུལ་དུ་རྣམ་པ་་
གསུམ་བཅས་ནས་དེའི་ཆེད་དུ་བྱས་པ་རྣམས་ཀྱང་བཀག་སྟེ། དེས་
ན་རང་ཤི་བ་བཅུའི་ཤ་ཡང་བཀག་གོ། ཞེས་གསུངས་ལ། འདིས་



---
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 347 །
འདུལ་བ་ནས་ཤ་གནང་བའི་དགོངས་གཞི་ཤ་ལ་ཆགས་ནས་བསྟན་པ་
ལ་འཇུག་མི་ནུས་པ་དག་གི་ངོར་དགོངས་ནས་གསུངས་པ་ཡིན་པར་
བསྟན་པས་འདུལ་བ་ནས་ཤ་གནང་བ་སྒྲ་ཇི་བཞིན་དུ་གཟུང་དུ་མི་
རུང་ བའི་ དགོངས་ པ་ ཅན་ ཡིན་ནོ་ཞེས་སྨྲ་བ་ནི། བབ་ཆོལ་ཏེ།
སྡོམ་པ་གསུམ་པོ་གང་གི་ཡང་དགག་བསྒྲུབ་གནང་གསུམ་གྱི་བསླབ་པ་
བཅས་པ་སྒྲ་ཇི་བཞིན་དུ་གཟུང་དུ་མི་རུང་བར་གསུངས་ན་བླང་དོར་
གྱི་བཅས་མཚམས་མི་ཟིན་ཅིང་། བསླབ་པ་དེ་དང་དེ་བཅས་པར་
ངེས་ཀྱང་བཅས་པ་ལྟར་སྒྲ་ཇི་བཞིན་དུ་གཟུང་དུ་རུང་མི་རུང་ཐེ་ཚོམ་
དང་བཅས་ནས་མཐའ་ཅིག་ཏུ་བླང་དོར་ལ་བསླབ་པ་ཇི་ལྟར་བཅས་
པ་ལྟར་འཇུག་ཏུ་མི་རུང་བར་འགྱུར་བས། སྡོམ་པ་གསུམ་གང་གི་
འང་བསླབ་པའི་བཅས་མཚམས་གང་ལ་ཡང་སྒྲ་ཇི་བཞིན་དུ་གཟུང་དུ་
མི་རུང་བའི་དགོངས་པ་ཅན་མི་སྲིད་པའི་ཕྱིར་དང༌། གལ་ཏེ་སྟོན་
པས་འདུལ་བ་ལུང་ནས་གནང་བ་དགོངས་པ་ཅན་ཡིན་ན་ཡོན་ཏན་
འོད་དང་རྒྱུ་ཆེར་འགྲེལ་མཁན་པོ་ལ་སོགས་པ་ལུང་དོན་འགྲེལ་བ་ལ་
ཚད་མའི་སྐྱེས་བུ་དག་གིས་སྒྲ་ཇི་བཞིན་པ་མ་ཡིན་པའི་དགོངས་པ་
ཅན་དུ་འགྲེལ་དགོས་པ་ལ། དེ་དག་གིས་སྒྲ་སོར་བཞག་ཏུ་བཀྲལ་
བའི་ཕྱིར་རོ། །དེས་ན་བསླབ་བཏུས་ཀྱི་ཚིག་དེས་ནི། འདུལ་བ་
ལས་ཤ་གནང་བ་ཡིན་ལ། གནང་བ་དེ་ཡང་དགོས་པ་འདི་འདྲ་
ཞིག་གི་ཕྱིར་དུ་གནང་བ་ཡིན་ནོ་ཞེས་ཤ་གནང་བའི་དགོས་པ་བསྟན་
པ་ཡིན་གྱི་དགོངས་གཞི་བསྟན་པ་ག་ལ་ཡིན། དགོངས་གཞི་དང་
，
་
-



348 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དགོས་པའི་ཁྱད་པར་ཡང་མི་ཤེས་པས་མདོ་དོན་འགྲེལ་བ་ནི། སྙིང་
ཁམས་ཆེ་བ་ཡིན་ནོ། །གདུལ་བྱ་འདི་འདྲ་ཞིག་ལ་བརྟེན་ནས་བཅས།
དགོས་པ་འདི་འདྲ་ཞིག་གི་ཕྱིར་དུ་བཅས་ཞེས་གསུངས་པས་དགོངས་
པ་ཅན་དུ་འགྲོ་ན། བསླབ་པ་ཉིས་བརྒྱ་ལྔ་བཅུ་རྩ་གསུམ་བཅས་པ་
ཐམས་ཅད་སྒྲ་ཇི་བཞིན་དུ་གཟུང་དུ་མི་རུང་བའི་དགོངས་པ་ཅན་དུ་
འགྱུར་ཏེ། གདུལ་བྱ་འདི་འདྲ་ཞིག་ལ་བཅས། དགོས་པ་འདི་
འདྲ་ཞིག་གི་ཕྱིར་དུ་བཅས་ཞེས་པ་རེ་དེ་ཐམས་ཅད་ལ་ཡོད་པའི་ཕྱིར་
རོ། །བསྟན་པ་བརྗོད་པ་དེ་དང་དེ་ལས་བསླབ་པའི་གཞི་རིམ་པས་
བཅའ་བ་སྐས་ཀྱི་གདང་བུ་བྱེ་བའི་ཚུལ་དུ་རྣམ་པ་གསུམ་བཅས་ནས།
ཞེས་ལང་གཤེགས་ལས་གསུངས་པའི་དོན་ནི། འདུལ་བ་ལས་ཐོག་
མར་མིའི་ཤ་དང་རྨིག་གཅིག་པའི་ཤ་ལ་སོགས་པ་བཀག་པའི་བསླབ་
པ་བཅས། དེ་རྗེས་རྣམ་གསུམ་དག་པའི་ཤ་གནང་བའི་བསླབ་པ་
བཅས་ པ་ སྟེ། འདུལ་ བ་ ལས་ བཅས་ པའི་ རིམ་ པ་ གཉིས་ དང་།
ཐེག་པ་ཆེན་པོ་ལས་སྤྱིར་བཏང་དུ་ཤ་ཙམ་རང་ཤི་བ་ཡན་ཆད་ཐམས་
ཅད་བྱང་ཆུབ་སེམས་དཔའ་ལ་བཀག་པའི་བསླབ་པ་སྟེ་རྣམ་པ་གསུམ་
བཅས་པའོ། །ཞེས་བླ་མ་སྔ་མ་དག་འཆད་དོ།རང་ཤི་བ་བཅུའི་ཤ་ཡང་
བཀག་གོ། ཞེས་ཐེག་ཆེན་ལས་གསུངས་ཤིང་། འདུལ་བ་ལས་
རྣམ་གསུམ་དག་པའི་བསད་ ཤ་ཡང་གནང་བས་རང་ཤི་བའི་ཤ་ཟ་
ཞིང་རྣམ་གསུམ་དག་པའི་བསད་ཤ་ཡང་མི་ཟ་བ་ནི། ཐེག་པ་ཆེ་
ཆུང་གང་གི་ཡང་བསླབ་བྱ་མ་ཡིན་ནོ། །ལང་ཀར་གཤེགས་པའི་མདོ་
，



་་
-
-
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 349
ལས་གསུངས་པ་ལ་རྩི་བ་ཡིན་ན་ནི། ཤ་རྣམས་དང་ནི་སྒོག་བཙོང་
དང་། །ཆང་དག་རྣམ་པ་སྣ་ཚོགས་དང་། །ཞེས་སོགས་དང་། ཇི་
ལྟར་འདོད་ཆགས་ ཐར་བ་ལ། །བར་ཆད་བྱེད་པར་འགྱུར་་་་་་་
བཞིན། །དེ་ལྟར་ཤ་དང་ཆང་ལ་སོགས། །བར་ཆད་བྱེད་པར་འགྱུར་
བའོ། །ཞེས་ཤ་ཆང་སྒོག་པ་གསུམ་ག་ཁྱད་མེད་དུ་ལེགས་པར་བཀག་
པ་ལ། ཤ་འབའ་ཞིག་མཐོང་ནས་ཆང་སྒོག་གཉིས་མ་མཐོང་རབ་བྱུང་
ཆང་སྒོག་ལ་འཛེམ་མེད་དུ་སྤྱོད་པ་ཇི་ཙམ་ཞིག་མངོན་སུམ་དུ་བབ་
ཀྱང་མི་རིགས་པར་མི་རྩི་བ་ནི། ཕྲག་དོག་མི་བཟད་པའི་གདོན་གྱིས་
ཡིད་རང་དབང་མེད་པར་བསླད་པ་མ་ཡིན་ནམ་སོམས་ཤིག ནད་
གསོ་བའི་སླད་དུ་ནི། བྱང་ཆུབ་སེམས་དཔའ་ཐམས་ཅད་ལ་ཡང་
གནང་བ་ཡིན་ཏེ། བསླབ་བཏུས་ལས། ན་བའི་གསོས་སྨན་ནི།
བདག་གི་དོན་དང་ཚངས་པར་སྤྱོད་པ་ལ་གནས་པར་བྱ་བའི་ཕྱིར་
ཉན་ཐོས་ཀྱི་འདུལ་བྱ་ལས་བསྟེན་པར་བྱ་བ་ཉིད་དང་། ལྷུང་་་་
བཟེད་དང་ཆོས་གོས་ཀྱང་བཙོང་ལ་ལུས་གཟུང་ངོ་ཞེས་གསུངས་ན།
སྐྱེ་བོ་དཔག་ཏུ་མེད་པ་ཡོངས་སུ་བསྐྱབ་པའི་རྒྱུ་བྱང་ཆུབ་སེམས་་་་
དཔའི་ལུས་ལྟ་ཅི་སྨོས། ཞེས་སོགས་གསུངས་པའི་ཕྱིར་རོ། །གཞན་
ཡང་ལང་ཀར་གཤེགས་པའི་མདོ་ལས། བཅོམ་ལྡན་འདས་ལ་དོན་
འདིའི་སླད་དུ་ཐོག་མར་བྱང་ཆུབ་སེམས་དཔའ་བློ་གྲོས་ཆེན་པོས་
གསོལ་བ་འདེབས་པ་ན། དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་བློ་གྲོས་ཆེན་པོས་བཅོམ་ལྡན་འདས་ལ་ཚིགས་སུ་བཅད་



356 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པ་རྣམས་ཀྱིས་ཞུས་ནས། ཡང་བཅོམ་ལྡན་འདས་ལ་གསོལ་བ་་་
བཏབ་པ། བདག་གིས་མ་འོངས་པ་དང་ད་ལྟར་བྱུང་བའི་དུས་ན།
བདག་དང་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་་་་་
རྣམས་ཀྱིས་སེམས་ཅན་ཤ་ཟ་བ་ལ་སོགས་པའི་བག་ཆགས་ཀྱིས་བསྒོས་
པ། ཤའི་ཟས་ལ་ཆགས་པའི་སེམས་ཅན་རྣམས་ཀྱི་རོ་ལ་སྲེད་པ་
སྤོང་བའི་སླད་དུ། ཅི་ནས་ཀྱང་སེམས་ཅན་རོ་ལ་སྲེད་པ་བསལ་ཏེ།
ཆོས་ཀྱི་རོའི་ཟས་ལ་མོས་པའི་སེམས་ཅན་ཐམས་ཅད་བུ་གཅིག་པ་ལྟ་
བུར་སྡུག་པ་དང་ལྡན་ཞིང་། - ཕན་ཚུན་དུ་བྱམས་པ་འཐོབ་པ་དང་།
ཐོབ་ནས་ཀྱང་བྱང་ཆུབ་སེམས་དཔའི་ས་རྣམས་སུ་བྱང་བར་བྱས་ཏེ།
མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་འཚང་རྒྱ་བ་དང༌། ཉན་ཐོས་དང་རང་སངས་རྒྱས་
ཀྱི་སར་ངལ་བསོས་ཏེ། དེ་བཞིན་གཤེགས་པའི་ས་བླ་ན་མེད་པ་
འཐོབ་པར་འགྱུར་བའི་ཆོས་བཤད་པ་དང༌། ཤ་ཟ་བ་ཉེས་པར་ལྟ་
བ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་ པར་རྫོགས་ པའི་སངས་རྒྱས་ཀྱིས་བདག་ལ་བཤད་དུ་གསོལ།
ཞེས་ཞུས་པའི་ཚིག་འདིས། མྱུར་དུ་འཚང་རྒྱུ་བ་དང་བོ་ནས་ཐེག་པ་
ཆེན་པོ་ལ་ཞུགས་པ་དང༌། དེ་ལས་གཞན་ཉན་རང་གི་སར་ངལ་
བསོས་ཏེ། སླར་དེ་བཞིན་གཤེགས་པའི་ས་ཐོབ་པར་བྱ་བའི་ཕྱིར་དུ།
ཐེག་པ་ཆེན་པོ་ལ་ཞུགས་པ་གང་དག ཤ་ལ་སྲེད་པའི་སྔོན་གྱི་བག་
ཆགས་སེམས་རྒྱུད་ལ་ཆེས་ཆེར་བསྒོས་པས་འདིར་ཤ་ལ་སྲེད་པ་དྲག་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 351
པོ་སྐྱེ་བ་དེ་དག་གི་ཤ་ལ་སྲེད་པ་གཅོད་པའི་ཐབས་སུ་གྱུར་པའི་ཆོས་
བསྟན་དུ་གསོལ། ཞེས་ཞུས་པས། བཅོམ་ལྡན་འདས་ཀྱིས་ཀྱང་
དོན་དེའི་སླད་དུ་ལང་གཤེགས་ལས་ ཤའི་ཉེས་དམིགས་རྒྱ་ཆེར་་་་་
གསུངས་པ་ཡིན་པར་ཆེས་གསལ་ལོ། །བློ་གྲོས་ཆེན་པོས་དེ་ལྟར་ཞུས་
པའི་ལན་རྒྱས་པར་གསུངས་པ་མཐའ་དག་གི་དོན་གྱི་གནད་ཉེ་བར་
བསྡུས་པ་ནི། འདི་ཡིན་ཏེ། འདི་ལྟར་གསུངས་པ་མཐའ་དག་
གིས་ནི། གཙོ་བོར་ཐེག་ཆེན་ལས་དང་བོ་བ་དང༌། བྱམས་པའི་
རྣལ་འབྱོར་བ་བསྒྲུབ་པ་ལ་ཞུགས་པ་གང་དག་ཤ་ཟན་གྱི་བག་ཆགས་
ཆེས་ཆེར་སེམས་རྒྱུད་ལ་བསྒོས་པའི་དབང་གིས། ཚེ་འདིར་ཤ་ལ་
སྲིད་པ་དྲག་པོ་སྐྱེ་བ་དེ་མ་བཀག་ན་བྱང་ཆུབ་སེམས་དཔའི་སྙིང་རྗེ་
ཆེན་པོ་དེ་སྐྱེ་བའི་གེགས་དང་། བྱམས་པའི་རྣལ་འབྱོར་འགྲུབ་པའི་
གེགས་བྱེད་པས་གཉེན་པོ་ཡིད་ལ་བྱེད་པའི་ཐབས་ཀྱིས་སྲེད་པ་དེ་
གཅོད་པ་ལ་བརྩོན་པར་བྱའོ། །གཉེན་པོ་ཇི་ལྟར་ཡིད་ལ་བྱ་བ་ནི།
སེམས་ཅན་ལ་ཆགས་པའི་འདོད་ཆགས་ཀྱི་གཉེན་པོར་མི་སྡུག་པའི་
འདུ་ཤེས་བསྒོམ་པར་གསུངས་པ་དང་། གཞན་ཡང་རང་ལ་ནད་པའི་
འདུ་ཤེས་དང་། ཟས་ལ་སྨན་གྱི་འདུ་ཤེས་དང་། འདུ་བྱེད་ཐམས་
ཅད་མི་མཐུན་པའི་འདུ་ ཤེས་ བསྐྱེད་དགོས་པར་གསུངས་ པ་ལྟར།
ཤ་ལ་ཡང་མི་མཐུན་པའི་འདུ་ཤེས་བསྐྱེད་པ་དང་། ཤ་ལ་སྲེད་པའི་
ཉེས་དམིགས་བསྒོམས་ནས་སྤོང་དགོས་སོ། །
དེ་ཡང་ཤ་དང་ཁྲག་ལ་སོགས་པ་ནི། འབྲས་དང་ནས་དང་འོ་



352
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མ་དང་མར་ལ་སོགས་པ་ལྟར་རང་གི་མདུན་དུ་བྱུང་ཙམ་ནས་ཟས་
ཡིད་དུ་འོང་ཞིང་གཙང་ལ་རོ་ཕུན་སུམ་ཚོགས་པའི་ཟས་བསོད་པ་
ཡིན་པར་ཡིད་ལ་བྱས་ན་ཤ་ལ་སྲེད་པ་དྲག་པོ་དེ་རྒྱས་པར་འགྱུར་གྱི་
འགོག་མི་ནུས་པས། མ་ཟོས་པའི་གོང་ཉིད་ནས་ཕ་མའི་ཁུ་ཆུ་ཁྲག་
ལས་བྱུང་བའི་མི་གཙང་བའི་འདུ་ཤེས་དང༌། ཐོག་མ་མེད་པ་ནས་
ཕ་མར་གྱུར་པའི་སེམས་ཅན་འདི་དག་ལ་བུ་གཅིག་པ་དང་འདྲ་བར་
བལྟ་བར་བྱ་བ་ཡིན་པས་བུའི་ཤ་དང་མཚུངས་པ་དེ་དག་སྲེད་པས་ཟ་
བར་མི་རུང་ངོ་སྙམ་དུ་མི་རུང་བའི་འདུ་ཤེས་ཉེ་བར་འཇོག་པ་ནི།
མི་རུང་བ་དང་མི་མཐུན་པའི་འདུ་ཤེས་ཉེ་བར་འཇོག་པ་སྟེ། དེའི་
ཕྱིར་ལང་གཤེགས་ལས། དྲང་སྲོང་མ་ཡིན་པའི་ཟས་མི་བསོད་པ།
མི་རུང་བའི་ཟས་ ཤ་དང་ཁྲག་རྣམས་དེ་ཇི་ལྟར་སློབ་མ་རྣམས་ལ་་
གནང་བར་བྱ། བློ་གྲོས་ཆེན་པོ་ངས་ནི། འཕགས་པའི་སྐྱེ་བོ་
ཐམས་ཅད་ཀྱིས་བསྙེན་པ། འཕགས་པ་མ་ཡིན་པའི་སྐྱེ་བོས་རྣམ་ .
པར་ སྤངས་ པ། ཡོན་ ཏན་རྣམ་ པ་ མང་ བོ་ འཐོབ་ པར་བྱེད་པ།
ཉེས་པ་རྣམ་པ་མང་བོ་རྣམ་པར་སྤངས་པ། དྲང་སྲོང་གི་ཟས་་་་
བསོད་པ། འབྲས་དང་། ནས་དང༌། གྲོ་དང་། སྲན་མ་རྡེའུ་
དང་། བལ་སྲན་དང་། སྲན་ཆུང་ལ་སོགས་པ་དང་། མར་་་
དང་། འབྲུ་མར་དང༌། སྦྲང་རྩི་དང༌། ཧྭགས་དང་། ཁནྡྷ་དང་།
ཤ་ཁར་ལ་ སོགས་པའི་ཟས་རྣམས་ཟོས་ ཤིང་བརྟགས་པ་ཡིན་ཞེས་
གནང་ན། བློ་གྲོས་ཆེན་པོ་མ་འོངས་པ་ན་སྐྱེས་བུ་བླུན་པོ་འདུལ་བ་



-
-
---
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 353
ལ་རྣམ་པར་རྟོག་པ། རྣམ་པ་མང་བོར་སྨྲ་བ། ཤ་ཟན་གྱི་རིགས་
ཀྱི་བག་ཆགས་ཀྱིས་བསྒོས་པ། སྲེད་པས་ཤིན་ཏུ་ཆགས་པ་ཁ་ཅིག་
ནི། འདི་དག་བསོད་པའི་ཁ་ཟས་ཡིན་པར་མི་འཛིན་ཏེ། བློ་གྲོས་
ཆེན་པོ་སྔོན་གྱི་རྒྱལ་བ་ལ་བྱ་བ་བྱས་པ། དགེ་བའི་རྩ་བ་བསྐྱེད་པ།
དད་ པ་ ཅན། རྣམ་པར་རྟོག་པ་མི་མངའ་བ། ཤཱཀྱའི་རིགས།
རིགས་ཀྱི་བུ་ཕོ་དང༌། རིགས་ཀྱི་བུ་མོ་དང༌། ལུས་དང་སྲོག་དང་
ལོངས་སྤྱོད་ལ་མ་ཆགས་པ། རོ་ལ་མ་ཞེན་པ། རོ་ལ་མི་བརྐམ་པ།
སྙིང་རྗེ་ཅན། འབྱུང་བོ་ཐམས་ ཅད་བདག་བཞིན་དུ་རེད་པར་་་་
འདོད་པ། སེམས་ཅན་ཐམས་ཅད་ལ་བུ་གཅིག་པ་བཞིན་དུ་སྡུག་
པར་བལྟ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི།
དེ་སྙམ་དུ་འཛིན་པར་བཤད་དོ། །ཞེས་གསུངས་ཏེ། དེས་ན་དྲང་
སྲོང་མ་ཡིན་པའི་ཟས་མི་བསོད་པ། མི་རུང་བའི་ཟས་ཞེས་གསུངས་
པ་དེའི་དོན་ནི། བྱང་ཆུབ་སེམས་དཔའ་ལས་དང་བོ་བའི་བློ་སྦྱོང་ཚུལ་
དེ་ལྟ་བུ་སྟོན་པ་ཡིན་གྱི། འདུལ་བ་ལས། འོ་མ་དང་ཞོ་དང་མར་
དང་ཉ་ཤ་དང་ཤ་སྐམ་ལྟ་བུ་ནི། ཟས་བསོད་པ་ཡིན་ནོ། ། ཞེས་
གསུངས་པ་དེ་ལ་དེ་ལྟར་གསུངས་པ་མེད་དོ་ཞེས་བསྙོན་པ་ཡང་མ་
ཡིན་ལ། འདུལ་བ་དང་འགལ་བའི་ལྟུང་བ་འབྱུང་བའི་རྒྱུ་མཚན་
གྱིས་ཟས་མི་རུང་བ་ཞེས་གསུངས་པ་ཡང་མ་ཡིན་ནོ། །དེ་ཡང་འདུལ་
བ་ནས་དེ་ལྟར་གསུངས་པ་ནི། རབ་ཏུ་བྱུང་བའི་ངོས་ནས་ཟས་
བསོད་པར་གསུངས་པ་མ་ཡིན་གྱི། ཁྱིམ་པ་རྣམས་ལ་དེ་དག་ཟས་



354་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསོད་པ་དང་མཆོག་ཏུ་གྲགས་པས། ཁྱིམ་པ་ཟས་བསོད་པ་དང་
རྩིས་ཆེ་བར་བྱེད་པ། ཁྱིམ་པ་རང་གི་བློ་ངོ་ན་མཆོག་ཏུ་ཕངས་པ་དེ་
དག་ཉེ་དུ་མ་ཡིན་པའི་ཁྱིམ་པ་ལ་ནན་གྱིས་བསླངས་ན་འདོད་པ་ཆེ་བ་
དང་ཆོག་མི་ཤེས་པ་དང་ཁྱིམ་པ་མ་དད་པར་འགྱུར་བའི་དགག་བྱ་
ཡོད་པས། ཉེ་དུ་མ་ཡིན་པའི་ཁྱིམ་པ་ལ། ཁྱིམ་པ་དེ་དག་རྩིས་ཆེ་
ཞིང་བསོད་པར་གྲགས་པའི་ཟས་ནན་གྱིས་བསླངས་ཏེ་ཟོས་ན་བསོད་ ་
པ་སློང་བའི་ལྟུང་བྱེད་དུ་འགྱུར་བར་གསུངས་ལ། ཉེ་དུ་ལས་དེ་
དག་སློང་བ་དང་ཟ་བ་ལ་ལྟུང་བ་མེད་པར་གསུངས་པ་ཡིན་ནོ། །ལང་
གཤེགས་ལས་ནི། བྱང་སེམས་རང་གི་བློ་ངོ་ན་ཟས་མཆོག་དང་
བསོད་པར་འཛིན་པ་བཀག་ནས་ཤ་ལ་སྲེད་པ་འགོག་དགོས་པར་སྟོན་
པ་ཡིན་པས་ཁྱད་པར་ཆེའོ། །དེ་ལྟར་མི་མཐུན་པའི་འདུ་ཤེས་དང་མི་
རུང་བའི་འདུ་ཤེས་ཉེ་བར་བཞག་ནས། ཤ་ལ་སྲེད་པའི་ཉེས་་་་་
དམིགས་ཡིད་ལ་བྱ་བའི་ཚུལ་ནི། རི་དྭགས་རྔོན་པ་དང༌། ཉ་
བཤོར་བ་དང་། བཤན་པ་བྱེད་པ་ལ་འཇུག་པ་དང༌། རིན་བྱིན་
ཏེ་སྲོག་གཅོད་དུ་བཅུག་ནས་ཤ་ཉོ་བ་དང་། དེའི་སླད་དུ་སྲོག་་་་
བཅད་དེ་འཚོང་བ་དང༌། ཤ་ལ་སྲེད་པའི་གོམས་པ་ཐལ་ནས་མི་
བསད་དེ་ཟ་བའི་རྒྱལ་བུ་སེངྒེ་འབངས་བཟང་དང་། རྒྱལ་བུ་རྐང༌
བཀྲ་ལ་སོགས་པའི་ཚུལ་ལྟར་དུ་གྱུར་པ་དང་། དྲི་མི་ཞིམ་ཞིང་སྲོག་
ཆགས་མང་བོ་དངང་བ་དང་སྐྲག་པར་འགྱུར་བ་དང་། རིག་སྔགས་
ཀྱི་ཁྱད་པར་མང་བོ་འགྲུབ་པའི་གེགས་དང༌། བྱམས་པ་ཆེན་པོ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 355
དང་སྙིང་རྗེ་ཆེན་པོ་སྐྱེ་བའི་གེགས་བྱེད་པ་སོགས་རྒྱ་ཆེར་གསུངས་པ་
དེ་དག་ཡིད་ལ་བྱེད་པའོ། །དེ་ཡང་ཉེས་དམིགས་དེ་དག་ཤ་ལ་སྲེད་པ་
ལས་འབྱུང་བས་ ཤ་ལ་སྲེད་པའི་ཉེས་དམིགས་དང་འབྲས་བུ་ཡིན་
ཀྱང་། དེ་ཙམ་གྱིས་ཤ་ལ་སྲེད་པ་ཡོད་ན་ཉེས་དམིགས་དེ་དག་་་་
འབྱུང་བས་ཁྱབ་པར་འདོད་པ་ནི། དུ་བ་དང་ནས་ཀྱི་མྱུ་གུ་ལ་་
སོགས་པ་མེ་དང་ནས་ཀྱི་འབྲས་བུ་ཡིན་ན། མེ་དང་ནས་ཡོད་ན་དེ་
ལས་དུ་བ་དང་མྱུ་གུ་འབྱུང་བས་ཁྱབ་པར་ཁས་ལེན་པ་བླུན་པོའི་རྣམ་
པར་ཐར་བའོ། །ཡང་ལང་གཤེགས་ལས། བློ་གྲོས་ཆེན་པོ་མ་འོངས་
པའི་དུས་ན་ང་ཉིད་ཀྱི་བསྟན་པ་ལ་རབ་ཏུ་བྱུང་ཞིང༌། ཤཱཀྱའི་སྲས་
ཡིན་ནོ་ཞེས་ཁས་ལེན་ པ། ངུར་སྨྲིག་གི་རྒྱལ་ མཚན་ ཐོགས་པ།
སྐྱེས་བུ་གླན་པ་ལོག་པའི་རྟོག་པས་སེམས་ཉམས་པ། འདུལ་བ་ལ་
རྣམ་པ་མང་བོར་རྣམ་པར་རྟོག་པ་སྨྲ་བ། །འཇིག་ཚོགས་ལ་བལྟ་བ་
རྒྱས་པ། རོའི་སྲེད་པ་ལ་ཆགས་པ་རྣམས། - ཤ་ཟ་བའི་གཏན་
ཚིགས་སུ་བཅད་པ་གནང་བ་དེ་དང་དེ་དག་སྟོན་ཏེ། ང་ལ་ཡང་
ཡང་དག་པ་མ་ཡིན་པར་སྐུར་བ་འདེབས་པར་སེམས་སོ། །དོན་བྱུང་
བའི་གླེང་གཞི་དེ་དང་དེ་དག་ལ་བརྟགས་ནས་སྨྲ་བ་སྟེ། དོན་བྱུང་
བ་འདི་ནི། གཞི་ལས་བཅོམ་ལྡན་འདས་ཀྱིས་ཤའི་ཟས་གནང་སྟེ་
རུང་བ་ཡང་ཡིན། །ཁ་ཟས་བསོད་པར་ཡང་གསུངས་ཏེ། དེ་་་་
བཞིན་གཤེགས་པ་ཉིད་ཀྱིས་ཀྱང་གསོལ་ཞེས་ཟེར་ཏོ། །ཞེས་གསུངས་
པ་ནི། ཤའི་རོ་ལ་ཆགས་པའི་སྲེད་པས་ཤ་ཟ་བའི་གཏན་ཚིགས་སུ་



356 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཅོམ་ལྡན་འདས་ཀྱིས་འདུལ་བ་ལས་གནང་བ་སོགས་འགོད་པ་་་
དགག་བྱར་བཀོད་པའོ། ། དེ་འགོག་པ་ནི། བློ་གྲོས་ཆེན་པོ་མདོ་
གང་ལས་ཀྱང་བསྙེན་པར་གནང་བ་མེད་དོ། །ཟས་བསོད་པའི་ནང་
དུ་ཡང་ རུང་ བར་མ་ བཤད་དོ། ། ཞེས་ གསུངས་ཏེ། དེའི་ དོན་ནི།
ཐེག་པ་ཆེ་ཆུང་གི་མདོ་གང་ལས་ཀྱང་ཤའི་རོ་ལ་ཆགས་པའི་སྲེད་པས་
ཤ་བསྙེན་པར་གནང་བ་མེད་དོ། །ཟས་བསོད་པའི་ནང་དུ་ཡང་ཤའི་
རོ་ལ་ཆགས་པའི་སྲེད་པས་ཤ་ཟ་བ་རུང་བར་མ་བཤད་དོ། ། ཞེས་པ་
སྟེ། ཤའི་རོ་ལ་ཆགས་པའི་སྲེད་པའི་དབང་གིས་ནི། རྣམ་གསུམ་
དག་མ་དག་དང་བསད་པ་དང་ཤི་བ་གང་གི་ཤ་ཡང་བཟར་མི་རུང་བ།
ལང་གཤེགས་ལས། བློ་གྲོས་ཆེན་པོ་ངས་ནི། རིགས་ཀྱི་བུ་དང་
རིགས་ཀྱི་བུ་མོ་ཆོས་འདོད་པ་ཐེག་པ་ཐམས་ཅད་ལ་རབ་ཏུ་ཞུགས་པ་
རྣམས་དང་། དུར་ཁྲོད་པ་བྱམས་པ་ལ་གནས་པ། དགོན་པ་བ་
རྣལ་འབྱོར་སྤྱོད་པ་རྣམས་ཀྱི་རྣལ་འབྱོར་ཐམས་ཅད་བསྒྲུབ་པ་དང༌།
སེམས་ཅན་ཐམས་ཅད་ལ་བུ་གཅིག་པ་བཞིན་དུ་འདུ་ཤེས་བསྒོམ་པའི་
ཕྱིར་ཤ་ཐམས་ཅད་ཀྱང་བཅད་པར་བྱས་སོ། །ཞེས་སོགས་གསུངས་
སོ། དེས་ན་ཤའི་རོ་ལ་ཆགས་པའི་སྲེད་པའི་དབང་གིས་ཤ་ཟ་བ་རུང་
བར་འདུལ་བ་ལས་གནང་ངོ་ཞེས་ཁོ་བོ་ཅག་ནི། རྣམ་པ་ཐམས་
ཅད་དུ་མི་སྨྲ་ལ། དེ་འདྲ་བ་སྐྱོན་མེད་པར་གཉིད་ཀྱི་རྨི་ལམ་དུ་ཡང་
མི་སྨྲའོ། །འོན་ཀྱང་གཞན་དོན་དུ་དགེ་བ་ལ་ཤིན་ཏུ་བརྩོན་པའི་བྱང་
ཆུབ་སེམས་དཔས་ལུས་གསོ་བའི་དགོས་པ་ཁྱད་པར་ཅན་དང་ལྡན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 357 །
པའི་ཚེ་ཤ་ཟ་ན་ཡང་། སྙིང་རྗེ་ཆེན་པོ་དང་འགལ་བར་དོགས་པའི་
གཉེན་པོ་དང་སྲེད་པ་སྐྱེ་བའི་གཉེན་པོར། བུའི་ཤ་དང་མཚུངས་
པའི་འདུ་ཤེས་དང་ལུས་གསོ་བའི་སྨན་གྱི་འདུ་ཤེས་ཉེ་བར་བཞག་
ནས་ཟ་བ་ཡིན་ཏེ། ལང་གཤེགས་ལས། ངས་ཁ་ཟས་ནི། བུའི་
ཤ་དང་སྨན་བཞིན་བཤད་ལ། ཞེས་གསུངས་པ་ལྟར་རོ། ། ཤར་མ་
ཟད་འབྲས་ཆན་ལ་སོགས་པ་ཁ་ཟས་གང་ལ་ཡང་རོ་ལ་ཆགས་པའི་
སྲེད་པས་བཟར་མི་རུང་བར་སྨན་གྱི་འདུ་ཤེས་ཉེ་བར་བཞག་དགོས་
པ་ནི། འདུལ་བ་ལས་ཀྱང་གསུངས་ཏེ། མདོ་རྩ་ལས། བདག་
ཉིད་ལ་ནད་པའི་འདུ་ཤེས་དང་ཟས་ལ་སྨན་གྱི་འདུ་ ཤེས་ཉེ་བར་་
བཞག་ སྟེ་ཟ་བར་བྱའོ། ། ཞེས་ དང་། དེའི་རྒྱ་ཆེར་འགྲེལ་ལས།
བཀྲེས་པ་དང་སྐོམ་པ་ནི་ནད་ཡིན་ལ། བདག་ལ་དེ་ཡོད་པས་་་་
བདག་ཉིད་ལ་ནད་པའི་འདུ་ཤེས་ཉེ་བར་བཞག་པ་དང་། དེ་ཟས་
ཀྱིས་འཚོ་བས་ཟས་ལ་སྨན་གྱི་འདུ་ཤེས་ཉེ་བར་བཞག་སྟེ་ཟས་བཟའ་
བར་བྱའོ། །ཞེས་དང༌། མདོ་རྩ་ལས། འབྱུང་བ་དང་། འདྲ་
བ་དང་། འགྱུར་བ་དང་། ཕྱིར་རྒོལ་བ་ཉིད་དང་། རྒྱུ་མཐུན་
པ་དང་། བརྟེན་པའི་རྣམ་པ་དང་། བཙལ་བ་དང་། གཞན་ལ་
རག་ལས་པ་ཉིད་དང་། ནད་དང་བཅས་པ་ཉིད་དང་། སོ་སོར་
འགྲོ་བ་ཉིད་དག་གིས་མི་མཐུན་པ་ཉིད་དུ་བཞག་པའོ། །ཞེས་ཟས་ལ་
མི་མཐུན་པའི་འདུ་ཤེས་བཅུ་ཉེ་བར་བཞག་ནས་ཟ་དགོས་པར་་་་་
གསུངས་པའི་ཕྱིར་རོ། །ཤའི་རོ་ལ་ཆགས་པའི་སྲེད་པས་དབང་གིས་



358
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཆེད་དུ་གཉེར་ཏེ་རོ་ལ་བརྐམ་པས་ཟ་བ་ནི། རྣམ་གསུམ་དག་མ་
དག་ བསད་མ་བསད་གང་གི་ ཤ་ཡིན་ཀྱང་རྣམ་པ་ཐམས་ཅད་དུ་་་
བཀག་པ་ལ་དགོངས་ནས། ལང་གཤེགས་ལས། འདིར་ནི་་་་་
ཐམས་ཅད་ཀྱི་ཐམས་ཅད། རྣམ་པ་ཐམས་ཅད་ཀུན་སྐབས་མེད་
པར་རིལ་གྱིས་བཀག་སྟེ། དེ་ལྟར་བློ་གྲོས་ཆེན་པོ་ངས་ཤའི་ཟས་ནི།
སུ་ལ་ཡང་མ་གནང་། མི་གནང་། གནང་བར་མི་འགྱུར་ཏེ། བློ་
གྲོས་ཆེན་པོ་རབ་ཏུ་བྱུང་བ་རྣམས་ལ་ཤའི་ཟས་ནི། མི་རུང་བར་
བཤད་དོ། །ཞེས་གསུངས་ཀྱི། རྣམ་གསུམ་དག་པའི་ཤ། རོ་ལ་
ཆགས་པའི་སྲེད་པའི་དབང་གིས་མ་ཡིན་པར། ལུས་གསོ་བའི་སྨན་
གྱི་འདུ་ཤེས་ཀྱིས་ཟ་བ་ཙམ་ཡང་འདུལ་བ་ལས་ཀྱང་མ་གནང་ངོ༌། །
ཞེས་སྟོན་པ་ག་ལ་ཡིན། ཤ་རྣམ་གསུམ་དག་པ་ཟ་བའི་ཆེད་དུ་དོན་
གཉེར་གྱི་འདོད་པ་ཡོད་ན་རོ་ལ་ཆགས་པའི་སྲེད་པ་ཡོད་པར་སྨྲ་ན་ནི།
ཤིན་ ཏུ་བླུན་པ་ སྟེ། དོན་གཉེར་གྱི་འདོད་པ་དང་འདུན་པ་ནི།
སེམས་ བྱུང༌ ཡུལ་ ངེས་ ཡིན་ལ། རོ་ ལ་ ཆགས་ པའི་ སྲེད་ པ་ ནི།
སེམས་བྱུང་རྩ་བའི་ཉོན་མོངས་དྲུག་གི་ཡ་གྱལ་འདོད་ཆགས་ཡིན་པས་
སེམས་བྱུང་རིགས་ཐ་དད་ཡིན་པའི་ཕྱིར་དང་། འདོད་པ་ལ་འདོད་
ཆགས་དང་བྲལ་བའི་ཉན་རང་དགྲ་བཅོམ་པ་དང་། མིའི་རྟེན་ཅན་
བསམ་གཏན་དང་བོ་ལ་སོགས་པའི་རྒྱུ་སྙོམས་འཇུག་གི་སེམས་ཐོབ་པ་
དག་ལའང་ཟས་དང་བཏུང་བ་དང་སྨན་དང་གོས་ལ་སོགས་པ་ལ་
དོན་གཉེར་གྱི་འདོད་པ་ཡོད་ པར་ལུང་དང་མདོ་སྡེ་དག་ལས་ལན་



-
--
. སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 359
བརྒྱ་ཕྲག་ཅིག་གསུངས་པའི་ཕྱིར་རོ། །ཡང་ལང་གཤེགས་ལས། བློ་
གྲོས་ཆེན་པོ་གང་ཡང་ང་ལ་དེ་བཞིན་གཤེགས་པས་ཀྱང་གསོལ་ཏོ་
ཞེས་སྐུར་བ་འདེབས་པར་སེམས་པ་དེ་ཡང་། བློ་གྲོས་ཆེན་པོ་སྐྱེས་
བུ་བླུན་པོ་རང་གི་ལས་ཀྱི་ཉེས་པའི་སྒྲིབ་པ་ལ་གནས་པ་དེ་དག་ལ་ཡུན་
རིང་བོར་དོན་མེད་པ་དང་། གནོད་པ་དང་། མི་བདེ་བ་སྒྲུབ་
པར་འགྱུར་རོ། །བློ་གྲོས་ཆེན་པོ། ངའི་འཕགས་པ་ཉན་ཐོས་པ་
རྣམས་ནི། ཁ་ཟས་ཐ་མལ་བ་ཡང་མི་ཟ་ན་ཤ་དང་ཁྲག་གི་ཟས་མི་རུང་
བ་ལྟ་ཅི་སྨོས། བློ་གྲོས་ཆེན་པོ། ངའི་ཉན་ཐོས་དང་རང་སངས་
རྒྱས་དང་བྱང་ཆུབ་སེམས་དཔའ་རྣམས་ནི། ཆོས་ཀྱི་ཟས་ ཟ་སྟེ།
ཟང་ཟིང་གི་ཟས་ནི་མ་ཡིན་ནོ། ། དེ་བཞིན་གཤེགས་པ་རྣམས་ལྟ་
ཅི་སྨོས།བློ་གྲོས་ཆེན་པོ། དེ་བཞིན་གཤེགས་པ་རྣམས་ནི། ཆོས་ཀྱི་
སྐུ། ཆོས་ཀྱི་ཟས་ཀྱིས་གནས་པ་ཡིན་ཏེ། ཟང་ཟིང་གི་སྐུ་མ་ཡིན།
ཟང་ཟིང་གི་གནས་ཐམས་ཅད་ཀྱིས་གནས་པ་མ་ཡིན་ཏེ། སྲིད་པ་
དང་སྲིད་པའི་ཡོ་བྱད་ལ་སྲེད་པས་ཚོལ་བའི་བག་ཆགས་ཐམས་ཅད་
སྤངས་ པ། ཉོན་ མོངས་ པའི་ བག་ ཆགས་ ཐམས་ ཅད་ མེད་ པ།
སེམས་དང་ཤེས་རབ་ཤིན་ཏུ་རྣམ་པར་གྲོལ་བ། ཐམས་ཅད་མཁྱེན་
པ། ཐམས་ཅད་གཟིགས་པ། སེམས་ཅན་ ཐམས་ཅད་ལ་བུ་
གཅིག་པ་དང་མཚུངས་པར་གཟིགས་ཤིང་ཐུགས་རྗེ་ཆེན་པོ་དང་ལྡན་
པའོ། ། ཞེས་གསུངས་པ་ཡང་། མངོན་པ་ཀུན་ལས་བཏུས་ལས།
ཟང་ཟིང་ཞེས་པ་ཉོན་མོངས་ལ་བཤད་པ་ལྟར། ཟང་ཟིང་སྟེ་རོ་ལ་



360 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཆགས་པའི་སྲེད་པས་མི་གསོལ་བའི་རྒྱུ་མཚན་དུ། སྲེད་པ་དང་སྲིད་
པའི་ཡོ་བྱད་ལ་སྲེད་པས་ཚོལ་བའི་བག་ཆགས་ཐམས་ཅད་སྤངས་པ་
སོགས་བཀོད་ན་ལེགས་པར་བཤད་པས་འགྱུར་གྱི། གདུལ་བྱའི་
ཚོགས་རྫོགས་པའི་སླད་དུ་གསོལ་བའི་ཚུལ་ཙམ་ཡང་མ་བསྟན་པའི་རྒྱུ་
མཚན་དུ་དེ་དག་བཀོད་ན་འབྲེལ་མེད་ཆེན་པོར་འགྱུར་ལ། ཉན་
རང་འཕགས་པ་དང་བྱང་སེམས་རྣམས། རོ་ལ་སྲེད་པས་ཟས་མི་ཟ་
བའི་ཤེས་བྱེད་དུ། ཆོས་ཀྱི་ཟས་ཟ་སྟེ་ ཟང་ཟིང་གི་ཟས་མ་ཡིན།
ཞེས་བཀོད་པ་ཡིན་གྱི། གཞན་དུ་ན་ཟས་ཐ་མལ་བའང་མི་ཟ་ན།
ཞེས་གསུངས་པས། འབྲས་ཆན་དང་མར་ལ་སོགས་པའང་གཏན་
མི་གསོལ་བར་འགྱུར་རོ། །དེ་ལྟར་ན་གོང་ཉིད་དུ་འབྲས་ལ་སོགས་པ་
ཟ་བར་དངོས་སུ་གསུངས་པ་དང་འགལ་ལོ། ། དེས་ན་ཐེག་པ་ཆེན་
པོའི་བྱང་ཆུབ་ཀྱི་མཆོག་ཏུ་སེམས་བསྐྱེད་པ་གང་དག་ཤ་ཟོས་ན་རང་
གི་སྙིང་རྗེ་ཆེན་པོ་ཉམས་འགྲོ་ཞིང་བློའི་ཤུགས་ཆུང་དུ་འགྲོ་བར་མྱོང་
བས་གྲུབ་པ་དང༌། རང་དོན་དུ་རོ་ལ་སྲེད་པ་དྲག་པོ་སྐྱེ་བར་མཐོང་
ནས། དགག་བྱ་དེ་དག་འགོག་པའི་སླད་དུ་རྣམ་གསུམ་དག་མ་དག་
དང་བསད་པ་དང་རང་ཤི་བའི་ ཤ་ ཐམས་ཅད་མི་ཟ་བ་ཡིན་ན་ནི།
མཆོག་ཏུ་ངོ་མཚར་ཆེ་བའི་གནས་ཡིན་ལ། བྱང་སེམས་ཡིན་ཀྱང་
རང་རྒྱུད་ལ་དགག་བྱ་དེ་དག་མི་འདྲེན་ཞིང་། གཞན་དོན་ལ་་་་
བརྩོན་པ་དྲག་པོ་སྦྱོར་བཟོད་པའི་སླད་དུ་ལུས་གསོ་བ་ཙམ་ལ་་་་་་
དམིགས་ནས་བུའི་ཤ་དང་མཚུངས་པ་སོགས་མི་རུང་བ་སྟེ་མི་མཐུན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 361
པའི་འདུ་ཤེས་ཉེ་བར་བཞག་སྟེ་ཟ་བ་དང་། སོ་སོ་ཐར་བའི་སྡོམ་པ་
དང་ལྡན་པའི་རབ་བྱུང་། རྨིག་གཅིག་པའི་ཤ་ལ་སོགས་པ་དམིགས་
ཀྱིས་བཅད་པའམ་བཀག་པ་ལས་བྱུང་བའི་ཤ་མ་ཡིན་པ། རང་ཉིད་
ཀྱི་ཆེད་དུ་དམིགས་ཏེ་བསད་པར་མཐོང་ཐོས་དོགས་གསུམ་དང་བྲལ་
བའི་རྣམ་གསུམ་དག་པའི་ཤ་ནི། སྤྱིར་བསད་ཤ་ཡིན་དུ་ཟིན་ཀྱང་།
ཤའི་རོ་ལ་ཆགས་པའི་སྲེད་པ་དྲག་པོ་མི་བསྐྱེད་པའི་དྲན་ཤེས་བསྟེན་
ནས། ཟས་ལ་སྨན་གྱི་འདུ་ཤེས་དང་དྲན་པ་བཅུ་ཉེ་བར་བཞག་སྟེ།
བཟའ་བར་འདུལ་བ་ལས་གནང་ཞིང་། དེ་གཉིས་ཀ་ལ་ཁ་ན་མ་ཐོ་
བ་ཅིའང་མེད་དོ། །དེ་ལྟར་མཐའ་གཉིས་སྤངས་པའི་ལམ་ལ་གནས་
པ་ནི། ཕྱོགས་སུ་ལྷུང་བའི་གདོན་གྱིས་ཡིད་ཉེ་བར་དཀྲུགས་པའི་
གཞན་དབང་དུ་མ་གྱུར་པའི་བློ་གྲོས་དང་ལྡན་པ་དག་ལ་མཆོག་ཏུ་
མཛེས་སོ། །ལང་གཤེགས་ལས། བསྟན་པ་ལ་སྨོད་པའི་དགག་བྱ་
མཐོང་ནས་མི་བཟའ་བར་གསུངས་པ་ནི། ཡུལ་དུས་འགའ་ཞིག་ཏུ་
མུ་སྟེགས་གཅེར་བུ་བ་སོགས་ཀྱང་ཤ་མི་ཟ་ན་ཤཱཀྱའི་དགེ་སྦྱོང་དག་ནི།
དེ་བས་ཀྱང་དམན་ནོ་ཞེས་སོགས་ཀྱིས་བསྟན་པ་སྤྱི་ལ་དམིགས་ནས་
མ་དད་པ་སྐྱེ་བ་ལ་གསུངས་ཀྱི། ནང་ཚན་དམིགས་ཀྱིས་བཀར་བ་
འགའ་ཞིག་ལ་འགའ་ཞིག་ཕྲག་དོག་གིས་སྨོད་པ་ལ་ཟེར་བ་མིན་ནོ། །
ཡང་དུས་འཁོར་རྒྱུད་འགྲེལ་ལས། འདིར་ཡུལ་གང་ན་འཇིག་རྟེན་
པ་རྣམས་ཀྱིས་གང་བཟའ་བ་མ་ཡིན་པ་དང་། གང་བཙོང་བ་མ་
ཡིན་པ། གོ་ཀུ་ལ་སོགས་པ་རང་གི་ལས་ཀྱིས་ཤི་བ་དང༌། གཡུལ་



362 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། །
དུ་ལས་ངན་པའམ་རང་གི་སྐྱོན་གྱིས་ཆོམ་རྐུན་ལ་སོགས་པས་བསད་
པ་དེ་དག་ཐམས་ཅད་རྣལ་འབྱོར་བས་བཟའ་བར་དེ་བཞིན་གཤེགས་
པས་གསུངས་སོ། ། རྫས་ཀྱིས་ཉོས་པ་ནི་མ་ཡིན་ཞིང་ ཕ་མེས་ལ་
སོགས་པ་དང་མཆོད་སྦྱིན་ལ་སོགས་པའི་བྱ་བ་ལ་བསད་པ་ཡང་མ་
ཡིན་ཏེ། མཚན་མ་དང་བཅས་པའི་ ཤ་བཟའོ་ཞེས་དེ་བཞིན་་་་་
གཤེགས་པས་མ་གསུངས་སོ། ། ཞེས་དང་། དུས་འཁོར་རྩ་རྒྱུད་་
ལས། ལྷ་དང་རང་འཇིགས་ཕ་མེས་དང་། །འདོད་གྲུབ་དོན་དང་
བཙོང་ཕྱིར་ཡང་། །གདུལ་དཀའ་སྡིག་པ་བྱེད་རྣམས་ཀྱིས། །གནོད་
བྱེད་མིན་པའི་སེམས་ ཅན་བསད། ། དེ་ཡི་ཤ་དེ་ཉོ་བ་དང་། ། ཟ་
འདོད་ཁ་ན་མ་ཐོ་བཅས། །མ་བསླངས་སྣོད་དུ་ལྷུང་གྱུར་པ། ། དེ་
ཉིད་ཁ་ན་མ་ཐོ་མེད། །སྲོག་ཆགས་གཅིག་གི་ཤ་དག་ནི། ། མང་བོ་
རྣམས་ཀྱིས་ཟོས་པ་མཆོག། སྲོག་ཆགས་དུ་མའི་ཤ་དག་ནི། །ཡིད་
སྐྱེས་གཅིག་གིས་ཟོས་པ་མིན། །ཞེས་སོགས་གསུངས་པ་ལ། མཚན་མ་
དང་བཅས་པའི་ཤ་ནི། རང་གིས་ཟ་བའི་ཆེད་དུ་བསད་པའི་རང་
གི་རྫས་ཀྱིས་ཉོས་པ་དང་། ཕྱུགས་ཀྱི་མཆོད་སྦྱིན་སོགས་ཀྱི་དོན་དུ་
གསོད་པའི་མཚན་མ་བཏབ་ནས་བསད་པའི་ཤའོ། །གནོད་བྱེད་མིན་
པའི་སེམས་ཅན་བསད། །དེ་ཡི་ཤ་དེ་ཉོ་བ་དང་། །ཟ་འདོད་ཁ་ན་མ་
ཐོ་བཅས། །ཞེས་པ་ནི། བདག་ཉིད་ལ་བཙོང་བའི་ཆེད་དུ་བསད་
པའི་ཤ་ཤེས་བཞིན་དུ་ཉོས་ནས་ཟ་བར་འདོད་པ་ཁ་ན་མ་ཐོ་བ་དང་
བཅས་པ་སྟོན་པའོ། །མ་བསླངས་སྣོད་དུ་ལྷུང་གྱུར་པ། །དེ་ཉིད་ཁ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 363 ་
ན་མ་ཐོ་མེད། ། ཅེས་པ་ནི། རང་གིས་མ་བསྐུལ་ཞིང་རང་ལ་་་་་
དམིགས་ནས་བསད་པ་མ་ཡིན་པའི་ཤ་སྦྱིན་བདག་གིས་བྱིན་པ་ལ་ཁ་
ན་མ་ཐོ་བ་མེད་པར་གསུངས་པའོ། །དེས་ན་འདི་དག་ནི། རྣམ་
གསུམ་དག་པའི་ཤ་ཉོས་མེད་དུ་སྟོན་པ་ཡིན་པས་ཁོ་བོ་ཅག་གི་འདོད་
པ་དང་ཁྱད་པར་མེད་ལ། ཁ་ཅིག་རྒྱུད་འགྲེལ་ལས། གལ་ཏེ་ཟ་བ་
བོ་མེད་ན་གསོད་པ་བོ་ཡང་མི་འབྱུང་ངོ་། །ཞེས་འབྱུང་བ་འདྲེན་པ་
ནི། ཆེས་བླུན་པ་གོ་བར་བྱེད་པ་སྟེ། ཕྱོགས་སྔའི་གཞུང་ཤེས་བྱེད་
དུ་འདྲེན་པའི་ཕྱིར་རོ། །འདི་ལྟར་རྒྱུད་འགྲེལ་ལས། འོ་ན་སྔགས་
ཀྱི་ཐེག་པར་རྣལ་འབྱོར་བ་རྣམས་ཀྱིས་ ཤ་བཟའ་བར་བཅོམ་ལྡན་
འདས་ཀྱིས་གསུངས་ལ། དེ་ཉིད་ཀྱང་རྟག་ཏུ་སྲོག་བཅད་པ་ལས་
འབྱུང་གི་སྲོག་བཅད་པར་མེད་པ་ནི། འགའ་ཞིག་གི་ཚེ་སྲིང་ངོ༌། །
གལ་ཏེ་ཟ་བ་བོ་མེད་ན་གསོད་པ་བོ་ཡང་མི་འབྱུང་ངོ༌། ། དེའི་
ཕྱིར་ཟ་བོ་དང་གསོད་པ་བོ་དག་སྲོག་གཅོད་པར་འགྱུར་རོ། །འདིར་
ཡང་ཉི་མ་སོ་སོར་སྔགས་པས་དམ་ཚིག་བཞི་བྱའོ་ཞེས་པ་ནི། དེ་
བཞིན་གཤེགས་པའི་ངེས་པའོ་ཞེ་ན། ཞེས་ཕྱོགས་སྔ་མའི་གཞུང་དུ་
བསྙོན་དུ་མེད་པའི་ཕྱིར་རོ། །དེ་ལྟར་རབ་ཏུ་བྱུང་བ་དག་ལ་རྣམ་
གསུམ་དག་པའི་ཤ་གནང་བ་ཡིན་ཀྱང་། འོན་ཀྱང་མིའི་ཤ་ནི་ནད་
པ་ལ་ཡང་མ་གནང་སྟེ། མིའི་ཤ་ནི་ཐམས་ཅད་དུའོ། །ཞེས་པའི་རྒྱུ་
ཆེར་འགྲེལ་ལས། སྨན་གྱི་དོན་དང་སྨན་མ་ཡིན་པའི་དོན་ཐམས་
ཅད་དུ་མི་ཤ་ཟོས་ན་ཉེས་པ་སྦོམ་པོར་འགྱུར་རོ་ཞེས་འབྱུང་བས་སོ། །



，
364 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཤ་དམར་བོ་རློན་པ་ནི། ནད་ཀྱི་དོན་མ་ཡིན་པར་ཟ་བ་ལ་ཉེས་པ་
སྦོམ་པོར་འགྱུར་ཏེ། མདོ་རྩ་ལས། དེ་གཞན་གྱི་དོན་དེར་ན་སྦོམ་
པོའོ། ། ཞེས་པའི་རྒྱ་ཆེར་འགྲེལ་ལས། ཤ་རློན་པ་དེ་སྨན་གྱི་དོན་
ལས་གཞན་པ་གསང་སྔགས་བསྒྲུབ་པ་ལ་སོགས་པའི་དོན་དེར་ཟ་ན་
དགེ་འདུན་དབྱེན་གྱི་དགེ་འདུན་ལྷག་མའི་སྐབས་སུ་གཏོགས་པའི་
ཉེས་པ་སྦོམ་པོར་འགྱུར་ཏེ། བདག་ཉིད་འདྲེའི་ནང་དུ་གཏོགས་
པར་བྱེད་པའི་ཕྱིར་རོ། །ཞེས་གསུངས་པས་སོ། །སྤྲོས་པས་ཆོག་གོ།
ཡང་བླུན་པོའི་ཚོད་འཇོག་གིས་སངས་རྒྱས་ཀྱི་བསྟན་པ་བཤིག་
པར་བྱེད་པ་ཁ་ཅིག་ཆོས་འཆད་པ་བོ་རབ་བྱུང་གིས་འཆད་པ་ན་ཉན་
པ་བོ་དག་གིས་མཆིལ་ལྷམ་འབུད་དགོས་པ་ནི། རྒྱ་གར་དུ་ཡིན་གྱི་
བོད་དུ་དེ་ལྟ་བུ་མི་དགོས་ཏེ། ལྷམ་འབུད་ན་རྐང་བ་བཀྲུ་ཡང་་
དགོས་སོ་ཞེས་སྨྲ་བ་གྲག་སྟེ། འོ་ན་བོད་དུ་དགེ་སློང་གི་སྡོམ་པ་ལེན་
པའི་ཚེ་ཡན་ལག་ངེས་པ་དང་བྲལ་བ་བྱས་ནས་བསླབ་པ་ཉིས་བརྒྱ་ལྔ་
བཅུ་རྩ་གསུམ་མཐའ་དག་ལེགས་པར་བསྲུང་སྙམ་པའི་བསམ་པས་
ལེན་དགོས་སམ། ཡན་ལག་ངེས་པ་དང་མ་བྲལ་བ་སྐྱོན་མེད་པར་
ཁས་ལེན་པ་གང་ཡིན། དང་བོ་ལྟར་ན། སྡོམ་པ་ལེན་པ་ན་ཉན་
པ་བོ་མཆིལ་ལྷམ་གྱོན་པ་ལ་མི་འཆད་པའི་བསླབ་པ་བླངས་པར་སོང་
སྟེ། དེ་ཉིད་བསླབ་པ་ཉིས་བརྒྱ་ལྔ་བཅུ་རྩ་གསུམ་གྱི་ཡ་གྱལ། གླང་
ཆེན་ཞོན་ལ་ སོགས་པ་ལྔ། ། ཞེས་ སྡོམ་གྱིས་དངོས་སུ་བསྡུས་པའི་་་
གྲངས་འཛིན་གཅིག་ཡིན་པའི་ཕྱིར་རོ། །དེ་ལྟར་ན། སྡོམ་པ་ལེན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 365
པའི་ཚེ་བླངས་པའི་བསླབ་བྱ་ཡིན་ཀྱང་བསྲུང་མི་དགོས་སོ་ཞེས་སྨྲ་བ་
ནི། བསྟན་པ་བཤིག་པ་ཅིའི་ཕྱིར་མ་ཡིན་ཏེ། ཚུལ་དེ་བསླབ་བྱ་
ཐམས་ཅད་ལ་ལེགས་པར་མཚུངས་པའི་ཕྱིར་རོ། །གཉིས་པ་ལྟར་ན་
ཡན་ལག་ངེས་པ་དང་མ་བྲལ་ཀྱང་དགེ་སློང་གི་སྡོམ་པ་སྐྱེའོ་ཞེས་ཁས་
ལེན་པ་དེ་བས་ཀྱང་བསྟན་པ་བཤིག་པ་ཅིའི་ཕྱིར་མ་ཡིན། མཆིལ་
ལྷམ་གྱོན་པ་ལ་མི་བཤད་པར་རོ། །ཞེས་པ་འདི་ནི། བསླབ་པ་ཉིས་
བརྒྱ་ལྔ་བཅུ་རྩ་གསུམ་གྱི་གྲངས་འཛིན་གཅིག་ཏུ་འདུལ་བ་ལས་དངོས་
སུ་བགྲངས་ལ་རྐང་བ་མ་བཀྲུས་པ་ལ་མི་བཤད་ཅེས་སྐབས་གང་དུ་
ཡང་མ་བསྟན་ན་ཅིའི་ཕྱིར་ནན་གྱིས་འཚང་བར་བྱེད། འདི་ལྟར་
བསླབ་པ་ཉིས་བརྒྱ་ལྔ་བཅུ་རྩ་གསུམ་གྱི་གྲངས་ལ་སྡོམ་གྱིས་དངོས་སུ་
བསྡུས་ནས་བགྲངས་སུ་ཟིན་ཀྱང་རང་རང་གི་འདོད་པས་འདི་ཡང་
བོད་དུ་མི་དགོས། འདི་ཡང་བོད་དུ་མི་དགོས་ཞེས་རེ་རེ་ནས་་་
བཞག་ན་མཐར་བོད་དུ་བསླབ་བྱ་གཅིག་ལའང་བསླབ་མི་དགོས་པ་
ཞིག་ཅིའི་ཕྱིར་མི་འབྱུང་། འདི་ལྟར་འབད་ནས་བསྒྲུབས་ན་དེ་བས་
བསྟན་ པ་ བཤིག་ པའི་ སྦྱོར་ བ་ ཚབས་ ཆེ་ བ་ གཞན་ ཅི་ ཞིག་ ཡོད།
སངས་རྒྱས་ཀྱིས་བསླབ་པ་འཆའ་བ་ནི། རང་གི་བསྟན་པ་ལ་རབ་
ཏུ་བྱུང་བ་ཐམས་ཅད་ཀྱིས་བསླབ་པར་བྱ་བའི་དབང་དུ་བྱས་ནས་
བཅས་པ་ཡིན་གྱི་རྒྱ་གར་གྱི་མ་ག་ད་ཁོ་ནའི་དབང་དུ་བྱས་ནས་བཅས་
པ་ག་ལ་ཡིན། སངས་རྒྱས་ཀྱི་མཁྱེན་པ་ཉི་ཚེ་བ་དང་། གདུལ་བྱ་
ཉི་ཚེ་བར་བཟུངས་ནས། བོད་ཀྱི་ཡུལ་འདི་དགོངས་པས་མ་ཆོད་



366 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པར་བསླབ་པ་བཅས་སོ་ཞེས་སངས་རྒྱས་ལ་སྙིང་ཁམས་བསྐྱེད་དེ་སྐུར་
བ་མ་འདེབས་ཤིག རྗོད་བྱེད་སྡེ་སྣོད་གསུམ་ལས་ཚིག་བཞི་བ་་
གཅིག་སྤངས་ན་ཡང་ལུང་གི་ཆོས་སྤོང་བའི་ཆོས་སྤོང་དུ་འགྱུར་བ་
ལྟར་བརྗོད་བྱ་བསླབ་པའི་གཞི་ཕྲ་མོ་གཅིག་ཡན་ཆད་གང་སྤངས་ཀྱང་
རྟོགས་པའི་ཆོས་སྤངས་པའི་ཆོས་སྤོང་དུ་འགྲོ་བ་ཡིན་པས། བསྟན་
པའི་རྣམ་གཞག་གང་ཡང་མ་ཆགས་བཞིན་དུ་དགེ་བའི་བཤེས་གཉེན་
གྱི་གཟུགས་བརྙན་ལྟར་བཅོས་ཏེ་བདུད་ཀྱི་རིས་ཀྱིས་ཡིད་བསྐྱོད་པ་
དག་གིས་རང་ཉིད་མནར་མེད་པའི་དམྱལ་བ་བསྒྲུབ་པ་ལ་ཞུགས་ནས།
གདུལ་བྱ་གཞན་དག་ཀྱང་འབད་པས་ཚུལ་དེ་ལ་སྦྱོར་བ་ནི། ། ཨེ་མ་
ཤིན་ཏུ་མི་བཟད་པའི་ལས་ཉམས་སུ་ལེན་པ་ལ་ཞུགས་པ་སྟེ། རྒྱལ་
བའི་བསྟན་པ་ནི། འདི་ལྟར་གྱུར་པར་ད་གདོད་བདག་གིས་ཤེས་
སོ། །ཡང་ཁ་ཅིག་རང་གི་སྲེད་པ་དྲག་པོས་བཅིངས་ཤིང་། སངས་
རྒྱས་ཀྱིས་གསུངས་པའི་འདུལ་བ་དང་མཐུན་པར་སྤྱོད་པ་དག་ལ་ཕྲག་
དོག་གི་གདོན་གྱིས་ཡོངས་སུ་ཟིན་པའི་དབང་གིས་རང་གར་ཆོས་
འདུལ་བ་ལ་དབང་ཟོས་ཏེ། བོད་ཀྱི་གོས་ཕུ་དུང་ཅན་དང༌། ཀོ་
ལྤགས་ཀྱི་ཡུ་རིངས་ཅན་གྱི་ལྷམ་ལ་སོགས་པ་རུང་བ་ཡིན་ཏེ། ཆུ་ལ་
ཆབ་རོམ་འཆགས་པའི་ཡུལ་དུ་ཞྭ་དང་ལྷམ་སྒྲོ་གུ་ཅན་གནང་བ་དང་
འདྲའོ་ཞེས་གྲག་སྟེ། དེ་ལྟར་ན་བོད་དུ་དོར་མ་ཡང་ཅིའི་ཕྱིར་མི་
རུང༌། ཀོ་ལྤགས་ཀྱི་གོས་ཀྱང་ཅིའི་ཕྱིར་མི་རུང་། གྲང་བའི་རིག་
པ་ལྷག་པར་གྱུར་པའི་ཡུལ་དུ་གྲང་བའི་རྒྱུ་མཚན་གྱིས་ཕུ་དུང་ཅན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 367
སོགས་རུང་ན་གང་གི་ཚེ་བཀྲེས་པར་གྱུར་པ་ན་བཀྲེས་པ་རྒྱུ་མཚན་དུ་
བྱས་ནས་ཕྱི་དྲོའི་ཁ་ཟས་ཀྱང་ཅིའི་ཕྱིར་མི་རུང་། སྐོམ་པས་་་་་་
གདུངས་པ་ན་སྐོམ་པ་རྒྱུ་མཚན་དུ་བྱས་ཏེ་ཆང་ཡང་བཏུང་བ་ཅིའི་
ཕྱིར་མི་རུང་། འདི་འདྲ་བ་ལེགས་པར་ཐལ་ན་ནི། ཕམ་པ་ལ་
ཡང་ཉེས་པ་མེད་པའི་བར་དུ་སླེབས་འོང་བས། སངས་རྒྱས་ཀྱི་
བསྟན་པ་བཤིག་པའི་བདུད་ཚིག་ཡིན་པར་གདོན་མི་ཟའོ། །བསྟན་
པའི་ཐ་མ་ལ་འདི་ལྟར་སྨྲ་ཞིང་འདི་ལྟར་སྤྱོད་ལ། ཕྱུགས་དང་ནོར་
རྫས་མང་དུ་བསྲེལ་ཞིང་། གསེར་དངུལ་སོགས་ལ་སྤྱོད་པ་ལྷུར་ལེན་
པ་སངས་རྒྱས་ཀྱིས་གསུངས་པའི་མདོ་སྡེ་དང་འདུལ་བ་དང་འགལ་
ཞིང་། བདུད་ཀྱིས་བྱས་པའི་མདོ་སྡེ་དང་འདུལ་བའི་ཚིག་དང་་
མཐུན་པར་སྤྱོད་པ་ཡིན་པ་ལ་སོགས་པ་རྒྱ་ཆེར་བཀའ་སྩལ་བའི་སྒོ་
ནས། ད་ལྟའི་དགེ་སྦྱོང་གང་དག གོས་ཕུ་དུང་ཅན་དང༌། ཀོ་
ལྤགས་ཀྱི་ལྷམ་དང་། དངུལ་གྱི་སྣོད་སྤྱད་སོགས་ལོངས་སྤྱོད་པས་
ཁེངས་ཤིང་། རྒྱལ་པོ་དང་བློན་པོ་སོགས་ལ་འབད་པ་བརྒྱ་ཕྲག་
གིས་བསྟེན་འདྲེས་བྱེད་པ། བུན་སྐྱེད་དང་ཞིང་ལས་དང་ཕྱུགས་དུ་
མ་བསྲེལ་བ་སོགས་ལྷུར་བྱེད་པ་དག་ལུང་བསྟན་པ་ནི། འཕགས་པ་
མྱ་ངན་ལས་འདས་པ་ཆེན་པོའི་མདོ་ལས་གསུངས་ཏེ་འདི་ལྟར། མྱ་
ངན་ལས་འདས་པ་ཆེན་པོའི་མདོ་དེ་ཉིད་ལས། རྒྱལ་བུ་རྒྱལ་བྱེད་
ཀྱི་ཚལ་ན་འདམ་བུ་དང་ཨེ་རཎྜའི་ཚལ་དང་ཤིང་བི་ཙུ་མར་དྷའི་དྲུང་
ན་བཞུགས་པའི་ཚེ། བྲམ་ཟེ་ལུག་དཔལ་དང༌། ཀོ་ས་ལའི་རྒྱལ་པོ་



368་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གསལ་ རྒྱལ་ ལས་ བརྩམས་ ཏེ་ བཀའ་ སྩལ་ བ། དབྱིག་ དང་།
གསེར་དང་། བྲན་དང་བྲན་མོ་དང་། བ་གླང་དང༌། མ་ཧེ་
དང། ར་དང་། ལུག་དང་། བྱ་གག་དང༌། ཕག་དང་། ཁྱི་
དང་། བྱི་ལ་དང༌། སྦྲུལ་དང་། ནེའུ་ལེ་དང་། ཟངས་དང་།
ལྕགས་ཟངས་དང་། ནོར་བུ་དང་། མུ་ཏིག་དང་། དུང་དང་།
མན་ཤེལ་དང༌། བྱུ་རུ་དང་། ས་ལེ་སྦྲམ་དང༌། དངུལ་དང་།
ནོར་བུ་དང་། འཚོག་ཆས་རྣམ་པ་སྣ་ཚོགས་འཆང་བ་དང་། ཞིང་
ས་དང་། ཚོང་དུས་དང་། སྲང་དང་། ཉོ་བཙོང་བྱེད་པ་དང་།
ཁྱེའུ་དང་། བུ་མོ་དང་། མཛོད་དང༌། བང་བ་འཆང་བ་དང་།
རང་ལག་བདར་ཏེ་གཡོས་བྱེད་པ་དང༌། འཚེད་པ་དང་། འཚེད་
དུ་འཇུག་པ་དང་། ལྟས་དང་། ཡན་ལག་གི་རིག་པ་དང་། མོ་ཡིག་
དང༌། གྱད་ ལྟ་ ཤེས་ པ་དང་། སྒྲ་གཅན་དང༌། ཉི་ མ་ དང་།
ཟླ་བ་དང་། པ་སངས་དང་། གཟའ་ལྷག་རྒྱུ་བ་དང་། མེ་ཏོག་
གི་ཤིང་རྟ་དང་། ལག་སྲུབས་ལྟ་བ་དང་། རྨི་ལྟས་དང་། སྐྱེས་
པ་དང༌། བུད་མེད་དང་། མ་ནིང་གི་མཚན་ལྟ་བ་དང༌། སྒྱུ་
རྩལ་ དྲུག་ ཅུ་ རྩི་ བཞི་དང༌། རིག་ པའི་ གནས་ བཅོ་ བརྒྱད་ དང་།
བཟོའི་ལས་ཐམས་ཅད་སྟོན་པ་དང༌། སྲུང་གཏམ་སྨྲ་བར་བྱེད་པ་
དང༌། སྤོས་ཀྱི་ཕྱེ་མས་ལུས་ལ་འདེབས་པ་དང༌། མེ་ཏོག་དང་།
སྤོས་དང་། བདུག་པ་དང༌། མེ་ཏོག་འཕྲེང་བ་དང་། བྱུག་པ་
འཆང་བ་དང་། མགོ་བོ་ལ་འོ་བྱེད་པ་དང་། ཚུལ་འཆོས་པ་དང༌།



，-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 369
ཁ་གསག་བྱེད་པ་དང༌། ཆོག་མི་ཤེས་པ་དང༌། འདོད་ཆེན་ཅན་
དང་། འདུ་འཛི་ལ་དགའ་བ་དང་། ཧ་ཅང་སྨྲ་འདོད་པ་དང༌།
ནོར་དང་འབྲུ་དང་ཤ་དང་ཉ་ ཤ་དང་དུག་གི་སྦྱོར་བ་བྱེད་པ་དང་།
སྤོས་ཀྱི་ཏིལ་མར་དང་། སྨན་ གྱི་ སྤྲུ་བུ་ དང་། གདུགས་ དང་།
ཀོ་ལྤགས་ཀྱི་མཆིལ་ལྷམ་དང་། ཏ་ལའི་ལོ་མའི་བསིལ་ཡབ་དང་།
ཆུ་སྣོད་དང་། བུ་སྣོད་དང་། བོང་བུ་འཆང་བ་དང༌། ཤིང་ ་
ཐོག་སྡུད་པ་དང༌། སོ་རྩི་དང༌། བཙོ་མའི་བྱེ་མ་བཟང་བོ་དང༌།
ཀ་ཀོ་ལ་དང་འབྲས་བུ་ཚ་བ་བསྟེན་པ་དང༌། རྒྱལ་པོ་ལ་བརྟེན་པ་
དང། བློན་པོ་སོགས་གཞན་ལ་བརྟེན་པ་དང་། དྲོད་མི་ཐུབ་པ་
དང་། གཏམ་མི་སྨྲ་བ་དང་། བུད་མེད་ལྟར་རྟོག་པའི་ཤས་ཆེ་བ་
དང༌། དགོས་ མེད་དུ་ངུ་བ་ དང་། བཟང་ངན་ སྤྱོད་ པ་ དང༌།
འགྲོས་འཆོས་པ་དང་། གོས་དཀར་བོ་དང་ཨར་མོ་ནི་ཀ་དང་ཁང་
བཟང་གཙང་ཁང་ཕྱུར་བོའི་ལས་པ་སོགས་པ་བྱེད་པ་དང་། རུང་
བ་མ་ཡིན་པ་དང་རྫས་ངན་པ་ཡོངས་སུ་འཛིན་པ་དང༌། སྦྱིན་པ་
བོའི་བསྔགས་པ་བརྗོད་པ་དང་། ཆང་བསྟེན་པ་དང་། སྨད་་་་
འཚོང་མའི་ཁྱིམ་དུ་འགྲོ་བ་རྣམས་དང་། དེ་ལྟ་བུ་བྱེད་པ་དམ་པ་མ་
ཡིན་པ་ཚུལ་ངན་པ་དང་ལྡན་པ་དེ་དག་ལ་ནི། གོས་དཀར་བོ་དག་
བྱིན་ལ་ཁྱིམ་དུ་འཇིག་རྟེན་པའི་ལས་རྣམས་བྱེད་དུ་གཞུག་པར་ངས་
གནང་ངོ༌། །ཡང་འབྲས་ས་ལུའི་ཞིང་གི་ངོ་བསལ་བ་བཞིན་དུ་ཡུལ་
ཕྱོགས་ནས་བསྐྲད་པར་ངེས་གནང་ངོ་། །ཞེས་ཟེར་བ་དེ་ལྟ་བུའི་མདོ་



370
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྡེ་དང་འདུལ་བ་ནི། སངས་རྒྱས་ཀྱིས་གསུངས་པ་ཡིན་པར་རིག་་
པར་བྱའོ། །དེ་དག་ལས་ལྡོག་པ་བདུད་ཀྱིས་སྨྲས་པའི་མདོ་སྡེ་དང༌
འདུལ་བ་ཚད་མར་བྱེད་པའི་སེམས་ཅན་གང་ ཡིན་པ་དེ་དག་ནི།
བདུད་དང་མཐུན་པར་བྱེད་པ་ཡིན་པར་རིག་པར་བྱའོ། ། ཞེས་་་་
གསུངས་པ་ལྟར་རོ། །གཞན་ཡང་བརྗོད་པར་བྱ་བ་མང་དུ་ཡོད་མོད་
ཀྱི་འདིར་ཡི་གེ་མངས་པར་འགྱུར་པས་མ་བྲིས་སོ། །ཐོབ་པ་མི་ཉམས་
པར་བསྲུང་བའི་སྐབས་ཀྱི་དོགས་པ་གཅད་པར་བྱ་བ་འགའ་ཞིག་
བརྗོད་ཟིན་ཏོ། །
་ཉམས་ན་ཕྱིར་བཅོས་པ་ལ། ཕམ་པ་འཆབ་བཅས་ཀྱིས་་་་
ཉམས་པ་ནི་ཤིང་ཏ་ལའི་མགོ་བཅད་པ་ལྟར་ཆོས་འདུལ་བ་འདི་ལ་
སྐྱེར་མི་རུང་བའི་ཆོས་ཅན་དུ་གསུངས་པས་ལྟུང་བ་ལས་ལྡང་བའི་
ཐབས་ཀྱི་ཕྱིར་བཅོས་པའི་ཆོ་ག་བྱར་མེད་ལ། ཕམ་པ་འཆབ་སེམས་
མ་སྐྱེས་པས་ཉམས་པ་ཡིན་ན་བསླབ་པ་སྦྱིན་པའི་སྒོ་ནས་སླར་གསོ་
བར་བྱར་ཡོད་ཀྱང་། ཇི་སྲིད་དགྲ་བཅོམ་པར་མ་གྱུར་གྱི་བར་དུ་
རང་བཞིན་དུ་གནས་པ་མི་འཐོབ་ཀྱིས་གཞན་ན་གནས་པ་ཡིན་པས་
ལས་ཀྱི་ཁ་སྐོང་སོགས་སུ་མི་རུང་བའི་ཆ་ནས་དགེ་ཚུལ་དང་འདྲ་བ་
ཡིན་ནོ། ། ལྷག་མ་ལ་སོགས་པའི་ལྟུང་བ་གཞན་རྣམས་ལ། ལུས་
ངག་ཏུ་མ་ཐོན་པའི་ལྟུང་བ་མཐའ་དག་ནི། སྔར་བྱས་ལ་འགྱོད་
ཅིང་ཕྱིན་ཆད་མི་བྱེད་པའི་སྡོམ་སེམས་བསྟེན་པ་ཙམ་གྱིས་ལྟུང་བ་
ལས་ལྡང་བར་འགྱུར་གྱི་བཤགས་མི་དགོས་ལ། ལུས་ངག་ཏུ་ཐོན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 371
ནས་ལྟུང་བ་རང་རང་གི་ཕྱིར་བཅོས། ཐོག་མར་བཅབས་པའི་ཉེས་
པ་བཤགས་ནས་དེ་རྗེས་ལྟུང་བ་དངོས་གཞི་དང༌། བཤགས་ཡུལ་
ཡོད་བཞིན་ཕྱིར་མ་བཅོས་པའི་ཉེས་པ་འཆགས་པ་དང༌། དེ་ཡང་
ལྷག་མ་བཅབས་པ་ལ་ཐོག་མར་སྤོ་བ་བཅད་ནས། དེ་རྗེས་མགུ་བ་
སྤྱད་དེ་ལྟུང་བ་ལས་དབྱུང་བ་བྱ་བ་དང༌། ལྷག་མ་མ་བཅབས་པ་ལ་
སྦོ་བ་མ་གཏོགས་སྔར་ལྟར་བྱ་བ་དང་། སྦོམ་པོ་ལ་ཡང་སྤྱི་བྱེ་བྲག་
གིས་བཤགས་ཡུལ་གྲངས་མང་ཉུང་དང་མཚམས་ཀྱི་ཕྱི་རོལ་ཏུ་་་་་
བཤགས་པ་དང་ནང་དུ་བཤགས་པའི་རྣམ་དབྱེ་སོགས་དང་སྤང་ལྟུང་
ལ་ཐོག་མར་དངོས་པོ་དགེ་སློང་ཆོས་བརྒྱུད་ལྡན་ལ་ཞག་གཅིག་སྤངས་
པའི་ཆད་ལས་སྔོན་དུ་བཏང་ནས་བཤགས་པ་ སོགས་འབུལ་བའི་་་
གཞུང་ལུགས་ནས་ཇི་ལྟར་གསུངས་པའི་ལྟུང་བ་རང་རང་གི་ཕྱིར་
བཅོས་ལ་མཁས་པར་བྱས་ནས་ཆོ་ག་བཞིན་དུ་བཤགས་ཡུལ་མཚན་
ཉིད་དང་ལྡན་པའི་དྲུང་དུ་བཤགས་པ་དགོས་ཀྱི། ལྟུང་བཤགས་
སོགས་སྟོབས་བཞི་ཚང་བའི་བཤགས་པ་གཞན་གྱིས་འདུལ་བ་ནས་
གསུངས་པའི་ལྟུང་བ་རྣམས་ཀྱིས་སྐྱེ་བ་ཕྱི་མ་ལ་རྣམ་སྨིན་སྡུག་བསྔལ་
མྱོང་དགོས་པའི་ནུས་པ་བྱང་བར་བྱེད་ནུས་ཀྱང་། རྒྱུ་ལྟུང་བ་མེད་
པར་བྱེད་མི་ནུས་པས། ལྟུང་བ་སྦྱོང་བ་དང་རྣམ་སྨིན་འབྱིན་པའི་
ནུས་པ་སྦྱོང་བ་མི་འདྲའོ། །དེ་ཡང་སྡིག་པ་དང་ལྟུང་པ་གང་ཡིན་ཀྱང་
དེ་ཉིད་བཤགས་པས་འདག་པའི་རྒྱུའི་གཙོ་བོ་ནི། སྔ་མ་ལ་འགྱོད་
པ་དང་ཕྱི་མ་ལ་སྡོམ་པའི་སེམས་ཡིན་གྱི། དེ་གཉིས་མེད་པའི་ཚིག་ཙམ་



372 ་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གྱི་བཤགས་པས་སྡིག་ལྟུང་མི་འདག་པར་མ་ཟད་རྫུན་དུ་སྨྲ་བ་ཆེན་པོ་
ཡིན་པར་གསུངས་ཏེ། འདུལ་བ་རྒྱ་ཆེར་འགྲེལ་ལས། བཤགས་པར་
བྱ་བའི་ལྟུང་བ་ལས་ནི། བསྡམ་པར་བྱ་བ་དེ་དང་བཅས་པའི་་་
བཤགས་པ་བྱས་ན་ལྡང་བ་སྟེ། དག་པ་དང་མ་དག་པ་ནི། བསམ་
པའི་གཞི་ལས་བྱུང་བ་ཡིན་པས། བསྡམ་པར་བྱ་བ་མེད་ན་བཤགས་
པས་ཅིར་ཡང་མི་འགྱུར་རོ། ། འདིར་གཞུང་ནི། ཕྱིན་ཆད་སྡོམ་
མམ། སྡོམ་ མོ་ ཞེས་ གསུངས་ པ་ ཡིན་ ནོ། ། ཚིག་ ཏུ་ བརྗོད་ པ་ ནི།
སེམས་བཟློག་པ་སྔོན་དུ་བཏང་བ་ཡིན་གྱི། གཞན་དུ་ན་རྫུན་སྨྲ་བ་
ཁོ་ནར་འགྱུར་རོ། ཞེས་གསུངས་པ་ལྟར་རོ། ། འོ་ན་སོ་སོ་ཐར་
བའི་སྡོམ་པ་འདི་དག་གི་གཏོང་བའི་ཚུལ་ཇི་ལྟ་བུ་ཞེ་ན། འདི་ལ་
བོད་ཀྱི་མཁས་པ་ཁ་ཅིག་ན་རེ། སོ་སོ་ཐར་བའི་སྡོམ་པ་ཤི་བའི་ཚེ་ན་
གཏོང་བ་ཡིན་ཏེ། ཉན་ཐོས་པ་སྡོམ་པ་གཟུགས་ཅན་ཡིན་པར་
འདོད་པའི་ཕྱིར་རོ། ། བྱང་སེམས་ཀྱི་སྡོམ་པ་ཤི་ཡང་མི་གཏོང་སྟེ།
ཐེག་ཆེན་པའི་ལུགས་ལ་སྡོམ་པ་གཟུགས་ཅན་མ་ཡིན་གྱི་སེམས་ལས་
སྐྱེ་བ་ཡིན་པས་ཇི་སྲིད་སེམས་མ་ཉམས་ཀྱི་བར་དུ་མི་གཏོང་བའི་ཕྱིར་
རོ་ཞེས་ཟེར་ཏོ། ། ཤིན་ཏུ་མི་རིགས་ཏེ་ཐེག་ཆེག་པའི་ལུགས་ལ་བྱང་
སེམས་ཀྱི་སྡོམ་པ་མ་ཡིན་པའི་སོ་ཐར་གྱི་སྡོམ་པ་ཞིག་ཁས་ལེན་ནམ་མི་
ལེན། མི་ལེན་ན་ཐེག་ཆེན་པའི་ལུགས་ལ་སྡོམ་པ་གསུམ་ལྡན་མི་
སྲིད་པར་འགྱུར་རོ། །ལེན་ན་དེ་ཐེག་ཆེན་པའི་ལུགས་ལ་ཤི་བའི་ཚེ་
གཏོང་ངམ་མི་གཏོང་། མི་གཏོང་ན་ཐེག་ཆེན་པའི་ལུགས་ལ་ལྷའི་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 373
དགེ་སློང་དང་དུད་འགྲོའི་དགེ་སློང་སོགས་ཡོད་ པར་འགྱུར་རོ། །
གཏོང་ན་དེའི་རྒྱུ་མཚན་གང་ཡིན། ཐེག་ཆེན་པའི་ལུགས་ལ་སོ་ཐར་
གྱི་སྡོམ་པ་ཤི་འཕོས་པས་གཏོང་སྟེ། ཉན་ཐོས་པའི་ལུགས་ལ་སྡོམ་
པ་གཟུགས་ཅན་ཡིན་པའི་ཕྱིར་ཞེས་ཟེར་རམ། རྒྱུ་མཚན་གཞན་
ཞིག་འགོད། དང་བོ་ལྟར་ན་དེ་ལས་བཞད་གད་ཆེ་བ་ཅི་ཞིག་ཡོད།
གཉིས་པ་ལྟར་ན། སོ་ཐར་དང་བྱང་སེམས་ཀྱི་སྡོམ་པའི་གཏོང་ཚུལ་
གྱི་ཁྱད་པར་སྤྱིར་བརྗོད་པའི་སྐབས་སུ། སོ་ཐར་ ཤི་འཕོས་པས་
གཏོང་བའི་ཤེས་བྱེད་དུ་ཉན་ཐོས་པའི་ལུགས་ལ་སྡོམ་པ་གཟུགས་ཅན་
ཡིན་པ་བཀོད་པ་ཉམས་སོ། ། སྡོམ་པ་གཟུགས་ཅན་མཚན་ཉིད་པ་
ཡིན་པར་ཁས་ལེན་པའི་ཉན་ཐོས་པ་ནི། བྱེ་བྲག་སྨྲ་བ་ཁོ་ན་ཡིན་ལ།
ཉན་ཐོས་ལ་ནི། ཉན་ཐོས་ཀྱི་ཐེག་པ་བ་དང་གྲུབ་མཐའ་སྨྲ་བ་་
གཉིས་ཡོད་ལ། ཉན་ཐོས་ཀྱི་ཐེག་པ་བ་འཕགས་པ་སློབ་པ་དང་མི་
སློབ་པ་རྣམས་བྱེ་བྲག་སྨྲ་བའི་འདོད་པས་བཏགས་པའི་གྲུབ་མཐའ་
སྡོམ་པ་གཟུགས་ཅན་ཡིན་པ་དང་ནམ་མཁའ་རྟག་རྫས་ཡིན་པ་ལ་
སོགས་རྣམས་བཞེད་པའི་གོ་སྐབས་ག་ལ་ཡོད། དེའི་ཕྱིར་མདོ་སྡེ་
བས་ཀྱང་མངོན་པ་སྡེ་བདུན་ལ་སོགས་པ་བྱེད་པ་བོ་རྣམས་འཕགས་
པ་མ་ཡིན་པར་སྨྲ་བ་ཡིན་ནོ། །གྲུབ་མཐའ་སྨྲ་བའི་ཉན་ཐོས་པ་ཡང་
མདོ་སྡེ་བ་དང་བྱེ་བྲག་སྨྲ་བ་གཉིས་ལས། མདོ་སྡེ་བ་ནི། བྱེ་བྲག་
སྨྲ་བ་འདོད་པ་དེ་དག་ཁས་ག་ལ་ལེན། སློབ་དཔོན་དབྱིག་གཉེན་
གྱིས་ཀྱང་གཟུགས་དགེ་མི་དགེར་འདོད་པ་ནི། ཤཱཀྱའི་སྲས་མ་ཡིན་



374་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནོ། ། ཞེས་སོགས་ཀྱིས་སྡོམ་པ་སྡོམ་མིན་སོགས་རྣམ་པར་རིག་བྱེད་
མ་ཡིན་པའི་གཟུགས་གཟུགས་མཚན་ཉིད་པ་ཡིན་པ་ཐེག་དམན་གྱི་
མདོའི་དགོངས་པ་ཡིན་པའང་ལེགས་པར་བཀག་གོ། དེ་བས་ན་
ཉན་ཐོས་པའི་ལུགས་ལ་སྡོམ་པ་གཟུགས་ཅན་ཡིན་ནོ་ཞེས་བྱ་བ་ནི།
ཤེས་བྱ་བུམ་པ་ཡིན་ནོ་ཞེས་སྨྲ་བ་དང་ཁྱད་པར་ཅི་ཞིག་ཡོད། བོད་
ཀྱི་མཁས་པ་རྣམས་ལ་ཐིག་པ་བ་དང་གྲུབ་མཐའ་སྨྲ་བའི་ཁྱད་པར་མ་
བྱེད་པ་ཤིན་ཏུ་མང་བར་སྣང་ངོ་། །མཛོད་ལས།བསླབ་པ་ཕུལ་དང་ཤི་
འཕོས་དང་། །ཞེས་པའང་། ཤི་འཕོས་པ་སོ་ཐར་གྱི་སྡོམ་པ་གཏོང་
བའི་ཤེས་བྱེད་དུ་འདྲེན་ན་རུང་གི། ཤི་འཕོས་པས་སྡོམ་པ་གཏོང་བའི་
རྒྱུ་མཚན་སྡོམ་པ་གཟུགས་ཅན་ཡིན་པའི་ཕྱིར་ཞེས་སྨྲ་བའི་ཤེས་བྱེད་
དུ་འདྲེན་ན་ནི། མ་གྲུབ་ སྟེ། བསླབ་པ་ཕུལ་དང་ཤི་འཕོས་་་་་
དང་། །ཞེས་པའི་རང་འགྲེལ་ལས། ཤི་འཕོས་པས་གཏོང་བའི་རྒྱུ་
མཚན་དུ་སྡོམ་པའི་རྟེན་བོར་བ་བཀོད་ཀྱི། སྡོམ་པའི་ངོ་བོ་གཟུགས་
ཅན་ཡིན་པ་མ་བཀོད་པའི་ཕྱིར་རོ། །དེས་ན་སྡོམ་པ་གཏོང་བའི་རྒྱུ་ནི།
མཛོད་ལས། བསླབ་པ་ཕུལ་དང་ཤི་འཕོས་དང་། །མཚན་གཉིས་
དག་ནི་བྱུང་བ་དང་། ། རྩ་བ་ཆད་དང་མཚན་འདས་ལས། །སོ་སོ་
ཐར་བའི་འདུལ་བ་གཏོང་། །ཁ་ཅིག་ལྟུང་བར་གྱུར་ལས་སྨྲ། །གཞན་
དག་དམ་ཆོས་ནུབ་པ་ལས། །ཞེས་པའི་རང་འགྲེལ་ལས། བསྙེན་
གནས་མ་གཏོགས་པའི་སོ་སོ་ཐར་བའི་སྡོམ་པ་ནི། རྒྱུ་དེ་དག་དང་
མཚན་མོ་འདས་པ་ལས་ཏེ། དེ་དག་ནི། མདོར་བོསྡུ་ན་གཏོང་བའི་



-
---
-
----
，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 375
རྒྱུ་ལྔ་ཡིན་ནོ། ། ཅིའི་ཕྱིར་རྒྱུ་དེ་དག་གིས་གཏོང་བར་འགྱུར་ཞེ་ན།
ཡང་དག་པར་བླངས་པ་དང་འགལ་བའི་རྣམ་པར་རིག་བྱེད་བསྐྱེད་པ་
དང༌། རྟེན་བོར་བ་དང༌། རྟེན་ཉམས་པ་དང༌། གཞི་ཆད་པ་
དང་། དེ་སྲིད་དུ་འཕངས་པའི་ཕྱིར་རོ། ། ཁ་ཅིག་ལྟུང་བར་གྱུར་
ལས་སྨྲ། གཞན་དག་ན་རེ་ལྟུང་བ་བཞི་ལས་གང་ཡང་རུང་བ་ཞིག་
གིས་དགེ་སློང་དང་དགེ་སྦྱོང་གི་སྡོམ་པ་གཏོང་ངོ་ཞེས་ཟེར་ཏོ། །
གཞན་དག་དམ་ཆོས་ནུབ་པ་ལས། གཞན་དག་ན་རེ་དམ་པའི་ཆོས་
ནུབ་པ་ལས་ཏེ་འདི་ལྟར། དམ་པའི་ཆོས་ནུབ་ན་བསླབ་པ་་་་
མཚམས་ཐམས་ཅད་དང་། ལས་ཀྱི་མཐའ་རྣམས་མེད་པར་འགྱུར་
རོ། །ཞེས་ཟེར་ཏོ། །ཞེས་གསུངས་པ་ལྟར་ཡིན་ལ། རྩ་བ་ཆད་པ་
ནི། རྒྱུ་འབྲས་ལ་སྐུར་བ་འདེབས་པའི་ལོག་ལྟས་དགེ་རྩ་ཆད་་་་
པའོ། །དེས་ན་དགེ་སློང་གི་སྡོམ་པ་ཚེ་འཕོས་པས་གཏོང་བའི་རྒྱུ་་
མཚན་ནི། རྟེན་དེ་མ་བོར་བའི་ཇི་སྲིད་འཚོའི་བར་དུ་བསྲུང་བར་
ཁས་བླངས་ཀྱི། ཚེ་འཕོས་ནས་བསྲུང་བར་ཁས་མ་བླངས་པའི་ཕྱིར་
རོ། །ཁ་ཆེ་རྣམས་ནི་བྱུང་བ་ན། །བུ་ལོན་ནོར་བཞིན་གཉིས་སུ་་་
འདོད། །ཅེས་པ་ནི། ཁ་ཆེ་བྱེ་བྲག་སྨྲ་བ་དག ཕམ་པ་བཞི་གང་
ཡང་ རུང་ བ་ གཅིག་ བྱུང་ ཞིང་ ཕམ་ པ་ གཞན་ གསུམ་ མ་ བྱུང་ ན།
ཕྱོགས་གཅིག་ཉམས་པས་ཐམས་ཅད་ཉམས་པ་མི་འཐད་པས། དེ་
འདྲ་བ་དེ་ཚུལ་ཁྲིམས་འཆལ་བ་ཡང་ཡིན་ལ། ཚུལ་ཁྲིམས་དང་ལྡན་
པ་ཡང་ཡིན་ཏེ། དཔེར་ན་མི་འགའ་ཞིག་ལ་ནོར་ཡང་ཡོད་ལ་བུ་



，
--
，
376 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལོན་ཡང་ཡོད་པ་བཞིན་ནོ། ། ཞེས་སྨྲ་བའི་འདོད་པ་བརྗོད་པ་སྟེ།
འདི་ཉིད་མཛོད་འགྲེལ་ལས་རྒྱས་པར་བཀག་ཅིང༌། ཕྱོགས་གཅིག་
ཉམས་པས་སྡོམ་པ་ཐམས་ཅད་འཕེལ་དུ་མི་རུང་བ་ཤིང་ཏ་ལའི་མགོ་
བཅད་ན་ཡལ་ག་ཐམས་ཅད་སྐམས་པར་འགྱུར་བའི་དཔེ་དང་སྦྱར་
ནས་གསུངས་པའི་ལུང་དང་། ཕམ་པ་འཆབ་བཅས་གཅིག་བྱུང་ན་
ཁྲེལ་མེད་པའི་ ཤས་ཆེན་པོ་དང་ལྡན་པའི་ཕྱིར་སྡོམ་པའི་རྩ་བ་ཆད་
པས་སྡོམ་པ་ཟད་པར་གཏོང་བར་རིགས་སོ། །ཞེས་རིགས་པ་དང་
བཅས་ཏེ་གསུངས་མོད་ཀྱི། འདིར་ཞིབ་པར་མ་བྲིས་སོ། ། སྡོམ་པ་
ཉམས་ན་ཕྱིར་བཅོས་པ་དང་གཏོང་བའི་ཚུལ་ཕྱོགས་ཙམ་མཚོན་པ་
བརྗོད་ཟིན་ཏོ། །འདིར་སྨྲས་པ། སངས་རྒྱས་བསྟན་པའི་རྩ་བ་ནི།
། སོ་སོ་ཐར་བའི་སྡོམ་པ་སྟེ། །ཐེག་པ་ཆེ་ཆུང་མཐའ་དག་གི ། ཡོན་
ཏན་ལོ་ཏོག་ཞིང་ས་ཡིན། །བརྒྱ་རྩ་རྩ་གཅིག་ལས་རྣམས་ནི། །གང་
ན་ཚུལ་བཞིན་བྱེད་གྱུར་པ། །དེ་ན་སངས་རྒྱས་བསྟན་པ་ཡོད། །དེ་
མེད་ཐུབ་བསྟན་ཡོད་མིན་ཞིང་། ། མདོ་དང་ཆོས་མངོན་སྤྱོད་་་་
ཡང་། །འདུལ་བའི་ལག་ལེན་གྱིས་དབེན་ན། །ཐུབ་པའི་བསྟན་པ་
རིན་ཆེན་ནི། །མེད་པ་ཉིད་དུ་ཤེས་བྱ་ཞེས། །ཆོས་ཀྱི་ཚོང་དཔོན་ལ་
སོགས་པའི། །ཚད་ལྡན་དག་གིས་མཐུན་པར་གསུངས། །འོན་ཀྱང་
གངས་རིའི་ཁྲོད་འདི་ན། །དགེ་ཚུལ་བསྙེན་རྫོགས་ལ་སོགས་པའི། །
སྡོམ་པ་འཐོབ་དང་བསྲུང་བ་དང༌། །ཕྱིར་བཅོས་རིམ་པ་གཏོང་ཚུལ་ ་
སོགས། །ལུང་དང་མདོ་དང་དེ་འགྲེལ་ལས། །ཇི་ལྟར་གསུངས་པའི་



-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 377
རྣམ་གཞག་ལ། །དམུས་ལོང་ལྟ་བུར་གྱུར་ན་ཡང་། །བདག་ནི་འདུལ་
བ་སྨྲ་བ་ཞེས། ། བླུན་རྨོངས་སྐྱེ་བོ་འདུས་ནང་དུ། ། ཕྱི་ཚུལ་འཆོས་
པའི་ཁ་གསག་གིས། །བདུད་ཚིག་སྨྲ་བ་ལྷུར་ལེན་ནོ། །དགེ་སློང་སྡོམ་
པ་འཐོབ་པ་ནི། །གསོལ་གཞིའི་ལས་ལ་རག་ལས་ཀྱང༌། །ཚུལ་འཆལ་
འདུས་པའི་ཁ་སྐོང་དང༌། །ལྟུང་བ་མི་མཐུན་དུ་མ་དག ། ཚོགས་
ནས་ལྟུང་མཐུན་བྱིན་རླབས་བྱེད། །བསྒྲུབ་བྱ་ཡན་ལག་དུས་ངེས་
ཅན། །མ་དག་སྔགས་ཚིག་ཆོ་ག་ཡིས། །བསྙེན་པར་རྫོགས་པའི་ལས་
བྱས་ནས། ། འོན་ཀྱང་མཁན་པོའི་སྡོམ་བརྒྱུད་ལས། ། སྡོམ་པ་ཐོབ་
པར་རྩི་བ་ནི། །བསྟན་པ་འགོག་པའི་ལག་ལེན་ཡིན། །ཁྱིམ་པ་དག་
དང་རབ་བྱུང་གི། ཟས་གོས་གནས་མལ་ལས་ཀྱི་མཐའ། ། ཁྱད་
པར་ཅི་ཡང་མེད་པ་དང༌། །བསྙེན་པར་རྫོགས་དང་མ་རྫོགས་པའི། །
ཀུན་སྤྱོད་བླང་དོར་གནད་བཀག་ལ། །མང་ཉུང་ཁྱད་པར་ཅང་མེད་
པར། །འདོད་པ་ཙམ་གྱིས་ཅི་དགར་འཇུག ། འོན་ཀྱང་བདག་ནི་
ཆོས་སྨྲ་བ། །གནས་བརྟན་འདུལ་བ་འཛིན་པ་ཞེས། །སྨྲ་བ་བདུད་ཀྱི་
གསང་ཚིག་ཡིན། ། ཕུ་དུང་ཅན་སོགས་ལྟུང་མེད་ཅིང་། །རུང་ཆུ་་
སོགས་ཀྱིས་ཅི་ཞིག་བྱ། །རྣམ་གསུམ་དག་པའི་ཤ་རྣམས་ནི། །ནམ་
ཡང་བཟའ་བར་མི་བྱ་ཞེས། །བ་གླང་ཁྱུ་ཡི་ཚོགས་ནང་ན། །ཝ་སྐྱེས་
འཇམ་པོའི་ངག་གིས་སྒྲོག ། སྡོམ་པ་གསུམ་གྱི་རབ་དབྱེ་ལས། །སྦུ་
གུ་ཅན་དང་གོང་བ་ཅན། ། རྟ་ལ་ཞོན་པ་ལ་སོགས་དང༌། །ལག་ཉ་
དང་ནི་ནུབ་ལྷག་སོགས། །འདུལ་བའི་སྤྱོད་པ་མ་ཡིན་པ། །བྱས་པ་



-
--
--
-
，
-
-
--
-
-
378 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཀུན་ལ་གནོད་པ་ཡིས། །ཚུལ་བཞིན་ལེགས་པར་བཤད་པར་བྱ། །དེ་
དག་ལྟུང་བ་མེད་དོ་ཞེས། ། སྨྲ་ན་བསྟན་ལ་གནོད་པ་ཡིན། །ཞེས་
དང་། གཞན་ཡང་དེ་ཉིད་ལས། དགེ་སློང་ཕྱི་དྲོ་ཟ་བ་དང་། །
ཆང་འཐུང་བ་ལ་སོགས་པ་དང་། །ཆོས་གོས་ ལྷུང་བཟེད་མེད་པ་་
སོགས། ། ཆོས་དང་འགལ་བའི་སྤྱོད་པ་ཀུན། ། ལྟུང་བ་མེད་ཅེས་་་
སྒྲོགས་པ་དང་། །བླ་མའི་ཞབས་ཏོག་ཡིན་པ་དང་། ། སངས་རྒྱས་
བསྟན་ལ་ ཕན་པ་སོགས། ། སྨྲ་ན་བསྟན་པ་སྤྱི་ལ་གནོད། ། ཅེས་་་་་
གསུངས་གཞན་ཡང་དེ་ཉིད་ལས། །ཐེག་པ་ཆེ་ལས་ཤ་རྣམས་བཀག
།ཉན་ཐོས་རྣམ་གསུམ་དག་པའི་ཤ།. བཟའ་རུང་ཤ་ཡང་མི་ཟ་ན། །
ལྷ་བྱིན་གྱི་ནི་བརྟུལ་ཞུགས་འགྱུར། །ཞེས་གསུངས་དེ་དག་ཚད་མ་
དང་། །འཁྲུལ་མེད་གསུང་དུ་ཁས་བླངས་ནས། །སླར་ཡང་ཕུ་དུང་
རུང་བ་སོགས། །དེ་ལས་ལྡོག་པར་སྨྲ་བ་ནི། །མདོ་དང་བསྟན་བཅོས་
ཚད་ལྡན་གཞུང་། །ཀུན་དང་འགལ་བར་མ་ཟད་ཀྱི། །རང་ལུགས་
དང་ཡང་འགལ་བ་ཡི། །སངས་རྒྱས་བསྟན་པའི་སུན་འབྱིན་ཡིན། །
དགེ་སློང་ཁྱིམ་པའི་བརྟུལ་ཞུགས་ཅན། །ངུར་སྨྲིག་གོ་མཚོན་གྱིས་
བརྒྱན་ནས། །གསོད་དང་བཅིང་དང་ཆོམ་རྐུན་བྱེད། །དེ་ལའང་མི་
རིགས་མི་རྩི་ཞིང་། ། སྡེ་སྣོད་གསུམ་ལས་ལེགས་པར་བཀག། རྒྱུད་
སྡེ་བཞི་བོ་ཀུན་དང་འགལ། །མུ་སྟེགས་རིང་ལུགས་ལོག་ཆོས་ནི། །
རླུང་ལྟར་རྒྱས་ཀྱང་ཅིར་མི་སེམས། ། སྣམ་ཕྲན་གླེགས་བུར་སྦྱར་བ་
ཡི། །ངུར་སྨྲིག་གོས་འཆང་གདིང་བ་དང༌། ། ལྷུང་བཟེད་སྣོད་ཀྱིས་
---



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 379
ལག་པ་ཡི། །པདྨོ་རྣམ་པར་བརྒྱན་མཐོང་ནས། །གཏིང་ནས་སེམས་
འཁྲུགས་གྱུར་པ་ཡིས། །སྟོན་དང་བསྟན་པ་སུན་འབྱིན་ཅིང་། །ལྟུང་
བ་མི་འགོག་བསླབ་བྱ་འགོག ། སྨྱོས་བྱེད་མི་སྤོང་རུང་བ་སྤོང་། །
ཁྱེད་ཅག་བདུད་དམ་བདུད་ཀྱི་རིས། །དེ་ཡིས་བྱིན་གྱིས་བརླབས་པ་
དག། གང་ཡིན་མཆོག་ཏུ་ཡིད་གཉིས་ཟ། །བློ་ལྡན་རྣམས་ཀྱིས་བརྟག་
པར་རིགས། ། རབ་བྱུང་ཚོགས་འཁོར་བྱེད་པའི་ཚེ། །ཆང་དང་ཕྱི་
དྲོའི་ཟས་སྤངས་ན། །དམ་ཚིག་ཉམས་པར་སྨྲ་བ་སོགས། །རྩོད་སྤོང་
མ་ཞེས་གྲགས་པ་ཡི། །རང་གི་ཚོགས་འཁོར་བསྟན་བཅོས་ལས། །ཀླུ་
སྒྲུབ་རྒྱལ་སྲས་ཞི་བ་ལྷ། །ཇོ་བོ་པཎ་ཆེན་ཤཱཀ་ཤྲཱི་སོགས། ། བཞེད་
པའི་ཚོགས་འཁོར་རབ་བྱུང་གིས། །ཕྱི་དྲོའི་ཚོགས་ཀྱི་ཡོ་བྱད་ནི། །བུ་
རམ་སོགས་ལ་བརྟེན་བྱ་ཡི། །ཆང་སོགས་རྣམས་ཀུན་མི་རུང་ཞེས། །
གསུངས་པ་ཚད་མར་ཁས་བླངས་ནས། །སླར་ཡང་ལྡོག་སྟེ་སྨྲ་བ་ནི། །
རང་གིས་རང་ཉིད་སུན་འབྱིན་ཡིན། །ཐོས་དང་བསམ་གཏན་སྔགས་
སྤྱོད་པས། །འདུལ་ལ་གནས་པར་མི་བྱ་ན། །འོ་ན་དམ་ཆོས་འདུལ་
བ་ལ། ། སྒྲུབ་པར་བྱེད་པ་སུ་ཞིག་ཡིན། །འདོད་པས་ཐུབ་བསྟན་
ཉམས་བྱེད་པའི། །བདུད་ཀྱི་གྲོགས་གྱུར་རྣམས་ཀྱི་ཚིག། མཁས་པ་
རྣམས་ཀྱིས་ལེགས་དཔྱད་དེ། །བསྟན་པ་གཅེས་པར་གཟུང་བའི་་་
རིགས། ། བསྟན་དང་འགལ་བར་ཤེས་བཞིན་དུ། ། རྙེད་བཀུར་་་་་
ཉམས་སུ་དོགས་པ་ཡིས། །ཅི་དགར་འཇོག་པའི་བཏང་སྙོམས་ནི། །
དམ་པ་རྣམས་ཀྱིས་ཁྲེལ་བའི་གནས། ། བར་སྐབས་ཀྱི་ཚིགས་སུ་་་



380
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཅད་པའོ། ། སྡོམ་པ་གསུམ་གྱི་རྣམ་པར་བཞག་པ་ཐུབ་བསྟན་རིན་
པོ་ཆེའི་བྱི་དོར་ཞེས་བྱ་བ་ལས་སོ་སོ་ཐར་བའི་སྡོམ་པའི་རྣམ་པར་
བཞག་པ་སྟེ་དང་པོའོ། །
ད་ནི་གཉིས་པ་བྱང་ཆུབ་སེམས་དཔའི་སྡོམ་ པའི་རྣམ་པར་་་་
བཞག་པ་བཤད་པར་བྱ་སྟེ། དེ་ཡང་འཁོར་བ་མཐའ་དག་མེ་འབར་
བའི་འོབས་ལྟར་མཐོང་བའི་ངེས་འབྱུང་གི་བསམ་པ་ཤུགས་དྲག་པོས་
སོ་སོ་ཐར་བའི་སྡོམ་པ་ཡང་དག་པར་བླངས་ནས། བསླབ་པ་རིན་
པོ་ཆེ་ལ་ནན་ཏན་སྙིང་བོར་བྱེད་པ་ཙམ་ཞིག་གིས་གོམས་པ་གོང་ནས་
གོང་དུ་སྤེལ་བ་ལས་ཀྱང་འཁོར་བའི་སྡུག་བསྔལ་མ་ལུས་པར་སྤངས་
པའི་ཐར་བ་མྱ་ངན་ལས་འདས་པའི་གོ་འཕང་ཙམ་ཞིག་འཐོབ་མོད་
ཀྱི། འོན་ཀྱང་གོ་འཕང་དེ་ནི། སྐྱོན་ཟད་པ་དང་ཡོན་ཏན་རྫོགས་
པ་ཕྱོགས་རེ་བ་ཡིན་པས་རང་དོན་མ་རྫོགས་ཤིང་གཞན་དོན་ཉི་ཚེ་བ་
ཡིན་ལ། དེ་ནས་ཀྱང་མཐར་སངས་རྒྱས་ཀྱིས་བསྐུལ་ནས་ཐེག་པ་
ཆེན་པོའི་ཐུན་མོང་མ་ཡིན་པའི་ལམ་ལ་གཞི་ནས་སློབ་དགོས་པའི་
ཕྱིར། བློ་དང་ལྡན་པ་རྣམས་ཀྱིས་ནི། ཐོག་མ་ནས་ཐེག་པ་ཆེན་
པོར་འཇུག་པར་རིགས་ཏེ། ཕར་ཕྱིན་བསྡུས་པ་ལས། འཇིག་
རྟེན་དོན་བསྒྲུབ་ཚུལ་ལ་མཐུ་མེད་པའི། ། ཐེག་པ་གཉིས་པོ་གཏན་
དུ་སྤང་བྱ་ཞིང། །ཐུབ་རྒྱལ་ཐེག་པ་སྙིང་རྗེས་བསྟན་པ་ལ། །གཞན་
ཕན་རོ་གཅིག་རང་བཞིན་དེ་ལ་འཇུག ཅེས་གསུངས་པ་ལྟར་རོ། །
དེ་ལྟར་ཐེག་པ་ཆེན་པོ་ལ་འཇུག་པ་ལ་ཡང་། རྒྱལ་བས། ཕ་རོལ་



----
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 381
ཏུ་ཕྱིན་པའི་ཐེག་པ་ཆེན་པོ་དང་། སྔགས་ཀྱིས་ཐེག་པ་ཆེན་པོ་སྟེ།
ཐེག་པ་ཆེན་པོ་ལ་འཇུག་པའི་སྒོ་གཉིས་གསུངས་ཀྱི། དེ་གཉིས་ལས་
དོན་གཞན་པའི་འཇུག་སྒོ་གསུངས་པ་མེད་དོ། ། གཉིས་པོ་དེ་གང་
གི་སྒོར་འཇུག་ཀྱང་མེད་དུ་མི་རུང་བའི་འཇུག་སྒོ་གཙོ་བོ་ནི། བྱང་
ཆུབ་ཀྱི་སེམས་ཁོ་ན་ཡིན་ཏེ། ཐེག་པ་ཆེན་པོའི་རྟོགས་པ་གཞན་
གང་རྒྱུད་ལ་མ་སྐྱེས་ཀྱང་། སེམས་དེ་རྒྱུད་ལ་སྐྱེས་ན། སྐྱེས་ཙམ་
ནས་ཐེག་པ་ཆེན་པོ་བ་ཞེས་བྱ་བ་དང༌། ་བྱང་ཆུབ་སེམས་དཔའ་
ཞེས་བྱ་བའི་གྲངས་སུ་བགྲང་བར་བྱ་བ་ཡིན་ལ། སྟོང་ཉིད་རྟོགས་
པ་དང་མངོན་པར་ཤེས་པ་ལ་སོགས་པའི་ཡོན་ཏན་ཇི་ཙམ་ཞིག་ཡོད་
དུ་ཟིན་ཀྱང་། སེམས་འདི་རྣལ་མ་གཅིག་རྒྱུད་ལ་སྐྱེས་པ་མེད་ན།
ཐེག་པ་ཆེན་པོའི་ནང་དུ་མི་ཆུད་ལ། ལན་ཅིག་སྐྱེས་ཀྱང་ཉམས་ན་
དེ་མ་ཁད་ཐེག་ཆེན་པའི་ནང་ནས་འཐོན་པར་འགྱུར་བའི་ཕྱིར་རོ། །
དེ་བས་ན་ཐོས་བསམ་སྒོམ་པ་གང་ལ་བྱ་བའི་གཞི་མདོ་སྡེ་དང་རྒྱུད་སྡེ་
སོགས་ཀྱི་ཚིག་དོན་མན་ངག་ཇི་འདྲ་བའི་ཟབ་མོ་ཞིག་ཡིན་དུ་ཟིན་
ཀྱང་། ཐོས་བསམ་སྒོམ་པ་བྱེད་པ་བོའི་གང་ཟག་དེ་ཐེག་པ་ཆེན་པོ།:
བར་ཆུད་མི་ཆུད་ནི། བྱང་ཆུབ་ཀྱི་སེམས་འདི་རྒྱུད་ལ་སྐྱེས་པ་མ་
ཉམས་པར་ཡོད་མེད་འབའ་ཞིག་གིས་འཇོག་སྟེ། སྤྱོད་འཇུག་ལས།
བྱང་ཆུབ་སེམས་སྐྱེས་གྱུར་ན་སྐད་ཅིག་གིས། ། འཁོར་བའི་བཙོན་
རར་བསྡམས་པའི་ཉམ་ཐག་རྣམས། །བདེར་གཤེགས་རྣམས་ཀྱི་སྲས་
ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་བྱར་་་



--
-
--
382 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འགྱུར། ཞེས་དང་། དེ་རིང་སངས་རྒྱས་རིས་སུ་སྐྱེས། །སངས་རྒྱས་
སྲས་སུ་ད་གྱུར་ཏོ། །ཞེས་གསུངས་པ་ལྟར་རོ། །གཞན་ཡང་འཕགས་
པ་བྱམས་པའི་རྣམ་པར་ཐར་བ་ལས་ཀྱང་། རིགས་ཀྱི་བུ་འདི་ལྟ་སྟེ་
དཔེར་ན་རྡོ་རྗེ་རིན་པོ་ཆེ་ནི། ཆག་ཀྱང་གསེར་གྱི་རྒྱུན་ཁྱད་པར་དུ་
འཕགས་པ་ཐམས་ཅད་ཟིལ་གྱིས་གནོན་ཅིང་རྡོ་རྗེ་རིན་པོ་ཆེའི་མིང་
ཡང་མི་འདོར་ལ། དབུལ་བ་ཐམས་ཅད་ཀྱང་རྣམ་པར་བཟློག་གོ།
རིགས་ཀྱི་བུ་དེ་བཞིན་དུ་ཐམས་ཅད་མཁྱེན་པར་སེམས་བསྐྱེད་པའི་རྡོ་
རྗེ་རིན་པོ་ཆེ་ནན་ཏན་དང་བྲལ་ཀྱང་ཉན་ཐོས་དང་རང་སངས་རྒྱས་
ཀྱི་ཡོན་ཏན་གྱི་རྒྱན་ཐམས་ཅད་ཟིལ་གྱིས་མནོན་ཅིང་བྱང་ཆུབ་སེམས་
དཔའི་མིང་ཡང་མི་འདོར་ལ། འཁོར་བའི་དབུལ་བ་ཐམས་ཅད་
ཀྱང་རྣམ་པར་བཟློག་གོ། ཞེས་བྱང་ཆུབ་སེམས་དཔའི་སྤྱོད་པ་་་
རྣམས་ལ་མ་བསླབས་ཀྱང་སྨོན་པ་བྱང་ཆུབ་ཀྱི་སེམས་དེ་ཡོད་ན་བྱང་
ཆུབ་སེམས་དཔར་གསུངས་སོ། །དེ་ཡང་ཆུ་ལུད་དྲོད་གཤེར་ལ་་་་་
སོགས་པ་ནི། འབྲས་ཀྱི་ས་བོན་དང་ཚོགས་ན་འབྲས་ཀྱི་མྱུ་གུའི་རྒྱུ་
བྱེད་ཅིང་ནས་དང་སྲན་མ་ལ་སོགས་པའི་ས་བོན་དེ་དང་དེ་དག་དང་།
ཚོགས་ན་དེ་དང་དེའི་མྱུ་གུའི་རྒྱུ་བྱེད་པའི་རྒྱུ་ཐུན་མོང་བ་ཡིན་ལ།
ནས་ཀྱི་ས་བོན་ནི། རྐྱེན་གང་དག་ཚོགས་ཀྱང་འབྲས་ཀྱི་མྱུ་གུ་ལ་
སོགས་པའི་རྒྱུར་འགྱུར་བ་མི་སྲིད་ཀྱི་ནས་ཀྱི་མྱུ་གུ་ཁོ་ནའི་རྒྱུར་ངེས་
ཤིང་། ནས་དེ་དང་ཚོགས་པའི་སྟོབས་ཀྱིས་ས་ཆུ་ལུད་ལ་སོགས་པ་
རྣམས་ཀྱང་ནས་ཀྱི་མྱུ་གུའི་རྒྱུར་སྒྱུར་བར་བྱེད་དོ། །དེ་བཞིན་དུ་བླ་ན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 383
མེད་པའི་བྱང་ཆུབ་ཀྱི་སེམས་ནི། རྫོགས་པའི་སངས་རྒྱས་ཀྱི་ས་བོན་
དང་མཚུངས་པ་ཐུན་མོང་མ་ཡིན་པའི་རྒྱུར་ངེས་པ་ཡིན་ལ། སྟོང་
ཉིད་རྟོགས་པ་ལ་སོགས་པའི་ཡོན་ཏན་གཞན་རྣམས་ནི། སེམས་
དེས་ཟིན་པའི་སྟོབས་ཀྱིས་རྫོགས་པའི་སངས་རྒྱས་ཀྱི་རྒྱུར་འགྲོ་དགོས་
ཀྱི་མ་ཟིན་ན་ཉན་ཐོས་ལ་སོགས་པའི་བྱང་ཆུབ་ཀྱི་རྒྱུར་ཡང་འགྱུར་
སྲིད་པས་ཐུན་མོང་བའི་རྒྱུ་ཡིན་ཏེ། དེའི་ཕྱིར། རྒྱུད་བླ་མ་ལས་
ཀྱང་། ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་
བསྐྱེད་མ་དང་བསམ་གཏན་གྱི། །བདེ་བའི་མངལ་གནས་སྙིང་རྗེའི་
མ་མ་ཅན། །གང་ཡིན་དེ་དག་ཐུབ་པའི་རྗེས་སྐྱེས་སྲས། ཞེས་་་་
གསུངས་སོ། །འདི་ལྟ་སྟེ་དཔེར་ན་ཕ་ཧོར་ལས་ནི། བུ་ཡང་ཧོར་
སྐྱེའི་བོད་མི་སྐྱེ་བས་ཕ་ནི་བུའི་ཐུན་མོང་མ་ཡིན་པའི་རྒྱུ་ཡིན་ལ། མ་
ནི།, ཕ་རྒྱ་ཧོར་བོད་གསུམ་གང་དང་འདུས་པ་དེ་དང་དེའི་བུའི་རྒྱུ་
བྱེད་པས་བུའི་ཐུན་མོང་གི་རྒྱུ་ཡིན་པ་ལྟར། བྱང་ཆུབ་ཀྱི་སེམས་དེ་
ནི། ཐེག་པ་གཞན་གང་གིའང་བྱང་ཆུབ་ཀྱི་རྒྱུ་རྐྱེན་གང་དང་ཚོགས་
ཀྱང་དེ་དག་གི་རྒྱུར་འགྱུར་མི་སྲིད་ལ། ཆོས་ཐམས་ཅད་ཀྱི་གནས་
ལུགས་སྟོང་བ་ཉིད་མཐར་ཐུག་པ་རྟོགས་པའི་ཤེས་རབ་ནི། ཐེག་པ་
མཆོག་དམན་གང་གི་བྱང་ཆུབ་བསྒྲུབ་ཀྱང་རྒྱུར་བྱེད་དགོས་པས་ཤེས་
རབ་དེ་ལ་ནི། ཡུམ་ཞེས་གསུངས་ཏེ། མངོན་པར་རྟོགས་པའི་
རྒྱུན་ལས། ཤེས་རབ་དེ་ཉིད་འཕགས་པ་བཞི་གའི་ཡུམ་དུ་གསུངས་
ཤིང་། མགོན་པོ་ཀླུ་སྒྲུབ་ཀྱིས་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་



384
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པ་ལ་བསྟོད་པ་ན། སངས་རྒྱས་རང་སངས་རྒྱས་རྣམས་དང༌། །
ཉན་ཐོས་རྣམས་ཀྱིས་ངེས་བསྟེན་པའི། ། ཐར་བའི་ལམ་ནི་གཅིག་
ཉིད་ཁྱོད། །གཞན་ཞེས་བགྱི་བ་མ་མཆིས་ངེས། ཞེས་གསུངས་པ་
ལྟར་རོ། །དེས་ན་སྟོང་ཉིད་རྟོགས་པའི་ཤེས་རབ་ནི། ཐེག་པ་ཆེ་
ཆུང་གཉིས་ཀའི་ཐུན་མོང་བ་ཡིན་པས། ཐེག་པ་ཆེ་ཆུང་ལྟ་བས་མི་
འབྱེད་ཀྱི། བྱང་ཆུབ་ཀྱི་སེམས་དང་སྤྱོད་པ་རླབས་པོ་ཆེ་རྣམས་ཀྱིས་
འབྱེད་པར་གསུངས་ཏེ། རིན་ཆེན་ཕྲེང་བ་ལས། ཉན་ཐོས་ཐེག་
པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང༌། །སྤྱོད་པ་
ཡོངས་བསྔོ་མ་བཤད་དེས། ། བྱང་ཆུབ་སེམས་དཔར་ག་ལ་འགྱུར།
ཞེས་གསུངས་པ་ལྟར་རོ། །དེ་ལྟར་ན་སྟོང་ཉིད་རྟོགས་པའི་ཤེས་རབ་
ཀྱང་ཐེག་པ་ཆེན་པོའི་ལམ་ཐུན་མོང་མ་ཡིན་པར་མི་འགྱུར་ན། དེ་
ལས་གཞན་པའི་ལམ་དག་ལྟ་ཅི་སྨོས། དེའི་ཕྱིར་བྱང་ཆུབ་ཀྱི་སེམས་
ལ་གདམས་པའི་མཐིལ་དུ་གཟུངས་ནས་སྦྱོང་བ་མེད་པར། ཐུན་
མགོ་ལ་ཚིག་ཙམ་ཞིག་དྲན་པར་བྱས་ཏེ། ཐུན་གྱི་དངོས་གཞི་ལ་
རབ་ཏུ་ནི་ལྷའི་བསྒོམ་བཟླས་ཕྱོགས་རེ་བ་ཙམ་རེའམ། དེ་ལྟར་མིན་
ན་གང་ཡང་མ་རྟོགས་ཤིང་ཅི་ཡང་མི་སེམས་པའི་ཧཱ་ཤང་གི་སྒོམ་ལ་
ནན་ཏན་དུ་འབད་པ་ལྟ་བུ་ནི། ཐེག་པ་ཆེན་པོའི་ལམ་གྱི་རྣམ་་
གཞག་ཕྱོགས་མཐོང་ཙམ་ཡང་མ་ཆགས་པ་ཡིན་པར་གསལ་ལོ། །
ཀུན་རྫོབ་བྱང་ཆུབ་ཀྱི་སེམས་འདི་རྒྱུད་ལ་མྱོང་བ་ཐོན་པ་ཞིག་སྐྱེ་བའི་
ཐབས་རྣམ་པར་དག་པ་ལ་འབད་ནས་བཅོས་མ་མ་ཡིན་པའི་མྱོང་བ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 385
ཞིག་སྐྱེས་ན། དེས་ཟིན་པའི་བྱ་རོག་ལ་ཟན་ཁམ་གཅིག་ཙམ་བྱིན་
པ་ཡན་ཆད་ཐམས་ཅད་བྱང་ཆུབ་སེམས་དཔའི་སྤྱོད་པ་ཞེས་བྱ་བའི་
གྲངས་སུ་འགྲོའི། དེ་མེད་ན་སྟོང་གསུམ་རིན་པོ་ཆེས་བཀང་སྟེ་སྦྱིན་
པ་དང་། སྒོ་གསུམ་ཉེས་སྤྱོད་མཐའ་དག་ལས་སྡོམ་པའི་ཚུལ་ཁྲིམས་
དང་། རང་གི་སྲོག་གཅོད་བྱེད་པ་ལ་ཡང་མི་ཁྲོ་བའི་བཟོད་པ་དང་།
མགོ་ལ་མེ་ཤོར་བ་བཟློག་པ་ལྟར་དགེ་བ་ལ་བརྩོན་པ་དང་། འདོད་པ་
ལས་འདོད་ཆགས་དང་བྲལ་ཞིང་རྫུ་འཕྲུལ་དང་། མངོན་པར་ཤེས་
པ་མཐའ་ཡས་པས་བརྒྱན་པ་ལ་བསམ་གཏན་དང་། གང་ཟག་དང་
ཆོས་ལ་བདག་མེད་པའི་སྟོང་ཉིད་ཟབ་མོ་མངོན་སུམ་དུ་རྟོགས་པའི་
ཤེས་རབ་དང་། ཡོངས་སུ་རྫོགས་པའི་དཀྱིལ་འཁོར་གྱི་འཁོར་ལོ་
ཐུན་བཞིར་ཉིན་རེ་ཞིང་བསྒོམ་ཞིང་བྱེ་བ་ཕྲག་བརྒྱར་གསང་སྔགས་
ཟབ་མོའི་བཟླས་བརྗོད་ལ་སྒྲུབ་པ་སྙིང་བོར་བྱེད་པ་དང༌། རྩ་རླུང་
དང་ཐེག་ལེའི་རྣལ་འབྱོར་དང་། བདེ་གསལ་མི་རྟོག་པའི་ཏིང་ངེ་
འཛིན་བསྒོམ་པ་སོགས་ཐམས་ཅད་ཀྱང་ཇི་སྲིད་དུ་ཀུན་རྫོབ་བྱང་ཆུབ་
ཀྱི་སེམས་བཅོས་མ་མ་ཡིན་པའི་མྱོང་བ་རྒྱུད་ལ་སྐྱེས་པའི་མ་ཟིན་པ་དེ་
སྲིད་དུ་བྱང་ཆུབ་སེམས་དཔའི་སྤྱོད་པ་ལ་སློབ་པའི་དོན་མེད་ཅིང་
ཕྱོགས་དང་ཡུལ་ནའང་མེད་དོ། ། རྒྱལ་ཚབ་དམ་པའི་གསུང་ལས།
ཤེས་པས་སྲིད་ལ་མི་གནས་ཤིང་། སྙིང་རྗེས་ཞི་ལ་མི་གནས་དང་། །
ཞེས་སྙིང་རྗེས་ཞི་བའི་མཐར་ལྟུང་བ་འགོག་དགོས་ཀྱི། ཤེས་རབ་
ཀྱིས་འགོག་མི་ནུས་པར་གསུངས་ལ། བྱང་སེམས་འཚང་རྒྱ་བའི་



386 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གོལ་སའི་གཙོ་བོ་ནི། ཞི་བའི་མཐར་ལྟུང་བ་ཡིན་པས། སྐྱེས་བུའི་
རྩལ་ཅི་ཡོད་ཀྱིས་ཐོག་མར་འདི་ཉིད་རྒྱུད་ལ་མ་སྐྱེས་པ་བསྐྱེད་པ་དང་།
སྐྱེས་པ་གོང་ནས་གོང་དུ་སྤེལ་བ་ལ་འབད་པར་བྱའི། སེམས་རྟོགས་
ན་འཚང་རྒྱུ། གཞན་ཅིའང་བྱེད་མི་དགོས་ཞེས་ཐབས་ཀྱི་ཆ་ཐམས་
ཅད་ལ་སྐུར་བ་བཏབ་ནས་རང་གཞན་ཐམས་ཅད་ཀྱི་ཐམས་ཅད་
མཁྱེན་པའི་སྲོག་རྩ་གཅོད་པར་བྱེད་པའི་བླུན་པོ་ལོག་པའི་བཤེས་
གཉེན་གྱིས་བསླུས་པ་དག་གི་ཚིག་རྗེས་འབྲངས་ཏེ། ཐེག་པ་ཆེན་
པོའི་ལམ་ལ་རྒྱབ་ཀྱིས་ཕྱོགས་པར་མི་བྱའོ། །དེ་ལྟ་བུའི་བྱང་ཆུབ་ཀྱི་
སེམས་དེ་སྐྱེད་པར་བྱེད་པའི་ཐབས་ཇི་ལྟ་བུ་ཞིག་ལ་བསླབ་པར་བྱ་
སྙམ་ན། རྒྱུ་བཞི་དང་རྐྱེན་བཞི་དང་སྟོབས་བཞི་ལས་སྐྱེ་བའི་རྣམ་
པར་བཞག་པ་སོགས་མང་དུ་གསུངས་ཀྱང་། ད་ལྟ་ལས་དང་བོ་བ་
བྱང་ཆུབ་སེམས་དཔའི་སྤྱོད་པའི་རྟེན་དུ་གྱུར་པའི་སེམས་བསྐྱེད་ཀྱི་
མྱོང་བ་མཚན་ཉིད་ཚང་བ་བསྐྱེད་པའི་ཐབས་ནི། ཇོ་བོ་ཆེན་པོ་ཨ་
ཏི་ཤའི་གདམས་པ་ལ་བརྟེན་ནས་མན་ངག་རྒྱུ་འབྲས་བདུན་གྱི་རིམ་
པས་སྦྱོང་བ་དང་། རྒྱལ་སྲས་ཞི་བ་ལྷའི་གསུང་ལ་བརྟེན་ནས་་་
བདག་པས་གཞན་གཅེས་པའི་བློ་བསྐྱེད་ཚུལ་གྱི་སྒོ་ནས་སྦྱོང་བ་ཉིད་
ཕུལ་ དུ་ བྱུང༌ བ་ ཡིན་ ནོ། ། དེ་ ལ་ རྒྱུ་ འབྲས་ བདུན་ གྱི་ རིམ་ པ་ ནི།
རྫོགས་པའི་སངས་རྒྱས་ཀྱང་ སེམས་ ཅན་ཐམས་ཅད་སྡུག་བསྔལ་་་་
མཐའ་དག་ལས་བསྒྲལ་ཅིང་བདེ་བ་བླ་ན་མེད་པ་ལ་དགོད་པའི་ཕྱིར་
དུ་རང་ཉིད་ཀྱིས་སངས་རྒྱས་ཐོབ་པར་བྱ་བར་འདོད་ཅིང་སྨོན་པ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 387།
དམ་འཆའ་བའི་བྱང་ཆུབ་ཀྱི་སེམས་ལས་བྱུང༌། སེམས་དེ་ཡང་་
སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་བསལ་ཅིང་བདེ་བ་
བླ་ན་མེད་པ་ལ་དགོད་པ་དེ་བདག་གིས་བྱའོ་ཞེས་རང་གི་ཁུར་དུ་ལེན་
ཅིང་དམ་འཆའ་བའི་རྣམ་པ་ཅན་གྱི་ལྷག་བསམ་རྣམ་དག་ལས་བྱུང་།
བསམ་པ་དེ་ཡང་སེམས་ཅན་ཐམས་ཅད་སྡུག་བསྔལ་བ་ལ་སྙིང་ཐག་
པ་ ནས་ མི་ བཟོད་ པའི་རྣམ་ པ་ ཅན་གྱི་སྙིང་རྗེ་ཆེན་པོ་ལས་བྱུང་།
སྙིང་རྗེ་དེ་ཡང་སེམས་ཅན་ཐམས་ཅད་མ་བུ་གཅིག་པ་དང་འདྲ་བར་
ཡིད་དུ་འོང་བའི་རྣམ་ པ་ ཅན་དུ་མཐོང་བའི་བྱམས་པ་ལས་བྱུང་།
བྱམས་པ་དེ་ཡང་སེམས་ཅན་ཐམས་ཅད་ལ་དམིགས་ནས་དྲིན་དུ་གཟོ་
བའི་བློ་བཅོས་མ་མ་ཡིན་པ་སྐྱེས་པ་ལས་བྱུང་། བློ་དེ་ཡང་སེམས་
ཅན་ཐམས་ཅད་རེ་རེ་ནས་རང་ལ་དྲིན་ཇི་ལྟར་ཆེ་བའི་ཚུལ་དྲན་པ་
ལས་བྱུང་། དྲིན་དྲན་པ་དེ་ཡང་སེམས་ཅན་ཐམས་ཅད་ཀྱིས་རེ་རེ་
ནས་རང་གི་མ་ལན་གྲངས་མང་དུ་བྱས་པར་ཤེས་པ་ལས་འབྱུང་བ་སྟེ།
དེ་ལྟར་རྒྱུ་འབྲས་བདུན་ནོ། །དེ་ཡང་སྙིང་རྗེ་དེའི་མྱོང་བ་མཚན་ཉིད་
ཚང་བ་སྐྱེས་པའི་ཚད་ནི། བསྒོམ་རིམ་དང་བོ་ལས། གང་གི་ཚེ་
ཡིད་དུ་འོང་བའི་བུ་མི་བདེ་བ་བཞིན་དུ་སེམས་ཅན་ཐམས་ཅད་ལ་
ཡང་སྡུག་བསྔལ་གཏན་ནས་བྱང་བར་འདོད་པའི་རྣམ་པའི་སྙིང་རྗེ་
རང་གི་ངང་གིས་འཇུག་པ་བདག་ཉིད་ཀྱིས་མཚུངས་པར་འཇུག་པར་
འགྱུར་བ་དེའི་ཚེ་རྫོགས་པ་ཡིན་པས། སྙིང་རྗེ་ཆེན་པོའི་མིང་འཐོབ་
སྟེ། ཞེས་གསུངས་པས། སེམས་ ཅན་ཐམས་ཅད་ཅེས་པའི་སྤྱི་



388 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཡོམས་སུ་ལས་པ་མ་ཡིན་པར་དགྲ་གཉེན་བར་མ་ཇི་འདྲ་ཞིག་ལ་་
དམིགས་ཀྱིས་བཀར་ཏེ་བསྒོམས་ཀྱང་དེ་སྡུག་བསྔལ་ཚུལ་བསམས་པ་
ན་བུ་གཅིག་པ་ཤིན་ཏུ་ཡིད་དུ་འོང་བ་སྡུག་བསྔལ་དྲག་པོས་མནར་བ་
མཐོང་བའི་མ་བུ་དེ་ལ་སྙིང་རྗེ་ཇི་ཙམ་སྐྱེ་བ་དེ་འདྲ་བའི་སྙིང་རྗེ་རང་
གི་ངང་གིས་སྐྱེ་བ་ཞིག་དགོས་སོ། །དེ་བཞིན་དུ་སེམས་ཅན་ཐམས་
ཅད་ལ་ཡིད་འོང་གི་རྣམ་པ་ཅན་གྱི་བྱམས་པའི་མྱོང་བ་སྐྱེས་པའི་ཚད་
ཀྱང་དེ་དང་མཚུངས་པར་ཤེས་པར་བྱས་ལ། ཡང་ལུང་དེའི་འཕྲོ་
ཉིད་ ནས། དེ་ ལྟར་ སྙིང་ རྗེ་ ཆེན་ པོ་ གོམས་ པའི་ ཤུགས་ ཀྱིས།
སེམས་ཅན་མ་ལུས་པ་དྲང་བར་དམ་བཅས་ནས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་སྨོན་པའི་རང་བཞིན་གྱི་བྱང་ཆུབ་
ཀྱི་སེམས་སྒྲིམ་མི་དགོས་པར་སྐྱེ་སྟེ། ཞེས་གསུངས་པས། བྱང་
ཆུབ་ ཀྱི་ སེམས་ མྱོང་ བ་ མཚན་ ཉིད་ ཚང་ བ་ སྐྱེས་ པའི་ ཚད་ ཀྱང་།
བཤད་མ་ཐག་པའི་སྙིང་རྗེ་དེ་འདྲ་བས་དྲངས་པ་དགོས་པས་གོ་བ་
དང་མྱོང་བ་མ་ནོར་བ་དགོས་སོ། །དེ་འདྲ་བའི་སེམས་བསྐྱེད་ཀྱི་མྱོང་
བ་སྐྱེས་པ་ན་སྨོན་པ་སེམས་བསྐྱེད་ཆོ་གས་བཟུངས་ཏེ་སྨོན་པའི་་་་
བསླབ་བྱ་ལ་སློབ་པ་གཞིར་བཞག་ནས། སྤྱོད་པ་ལ་སློབ་འདོད་
སྦྱངས་པས་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ཇི་འདྲ་བ་
ཞིག་ལའང་ཞུམ་པ་གཏན་མི་སྐྱེ་བར་སློབ་འདོད་ཀྱི་མྱོང་བ་བཅོས་མ་
མ་ཡིན་པར་རང་གི་ངང་གིས་སྐྱེ་བར་གྱུར་པ་ན་བྱང་སེམས་ཀྱི་སྡོམ་པ་
འཇུག་པ་སེམས་བསྐྱེད་ཆོ་གས་འཛིན་པ་བྱས་ནས་རྩ་བ་དང་ཡན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 389
ལག་གི་བསླབ་བྱ་ཐམས་ཅད་མིག་གི་འབྲས་བུ་ལྟར་གཅེས་པར་འཛིན་
ཅིང་། སྤྱོད་པ་ཕར་ཕྱིན་དྲུག་དང་བསྡུ་བའི་དངོས་པོ་བཞི་ཡོངས་
སུ་རྫོགས་པ་ལ་བརྩོན་པ་ལྷོད་པ་མེད་པར་སློབ་པའི་ཚེ། སྒོ་གསུམ་
གྱི་དགེ་བའི་རྩ་བ་ཤིན་ཏུ་ཆེ་བ་དང་ཆུང་བ་ཇི་འདྲ་བ་ཞིག་ལ་སློབ་
ཀྱང་གོང་དུ་བཤད་མ་ཐག་པའི་སེམས་བསྐྱེད་མྱོང་བ་མཚན་ཉིད་ཚང་
བ་དེ་འདྲ་བས་མ་ཟིན་པའི་སྐབས་ལན་ཅིག་ཀྱང་མི་སྲིད་པར་གྱུར་པ་
ནས་བསྐལ་བ་གྲངས་མེད་གསུམ་དུ་ཚོགས་གསོག་པའི་མགོ་བརྩམས་
པ་ཞེས་བྱ་སྟེ། ཐེག་བསྡུས་ལས། བཟང་དང་སྨོན་པའི་སྟོབས་
ཅན་དང་། །འདུན་རྟེན་ཁྱད་པར་འགྲོ་བ་ཡི། །བྱང་ཆུབ་སེམས་་
དཔའ་གྲངས་མེད་གསུམ། །ཀུན་ཏུ་རྩོམ་པར་མཛད་པ་ཡིན། །ཞེས་
གསུངས་པ་ལྟར་རོ། །དེ་ལྟར་གྱུར་པ་ནས་བརྩམས་ཏེ་ཐེག་པ་ཆེན་
པོའི་ཚོགས་ལམ་ལ་ཐོག་མར་ཞུགས་པ་ཞེས་བྱ་བ་ཡིན་པས། ཚོགས་
ལམ་ལ་ཞུགས་པ་ལ་ཡོན་ཏན་ཇི་འདྲ་ཞིག་རྒྱུད་ལ་སྐྱེ་དགོས་པ་མ་ཤེས་
ཤིང་། གོ་བ་དང་མྱོང་བ་མ་ཕྱེད་པར་ད་དུང་སེམས་བསྐྱེད་ཀྱི་མྱོང་
བ་སྣ་ཟིན་ཙམ་སྐྱེ་བའི་ཕྱོགས་ནའང་མེད་པ་ལ་བདག་ནི་ཚོགས་ལམ་
ལ་གནས་པའོ་ཞེས་ཁས་འཆེས་ནས་རང་ཉིད་ཤིན་ཏུ་བླུན་པ་གོ་བར་
མ་བྱེད་ཅིག །
དེ་ལྟར་སྔོན་དུ་ཇི་སྐད་བཤད་པའི་རིམ་པས་བློ་སྦྱངས་ནས་
སྨོན་པ་སེམས་བསྐྱེད་ཆོ་གས་གཟུང་བ་ལ་གསུམ། མ་ཐོབ་པ་ཐོབ་
པར་བྱེད་པ། ཐོབ་པ་མི་ཉམས་པར་བསྲུང་བ། ཉམས་ན་ཕྱིར་



390
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཅོས་པའི་ཚུལ་ལོ། །དང་བོ་ལ། གང་ལས་བླང་བའི་ཚུལ། གང་
གིས་ལེན་པའི་རྟེན། ཇི་ལྟར་ལེན་པའི་ཆོ་གའོ། །དང་བོ་ནི། བླ་
མའི་བྱ་བའི་རིམ་པ་ལས་མཚན་ཉིད་དང་ལྡན་པའི་སློབ་དཔོན་ཞེས་
པ་ཙམ་ལས་ཇོ་བོས་གསལ་ཁ་མ་མཛད་ཀྱང་། བླ་མ་སྔ་མ་དག་སྨོན་
སེམས་དང་ལྡན་ཞིང་དེའི་བསླབ་བྱ་ལ་གནས་པ་ཙམ་གྱིས་མི་ཆོག་གི་
བྱང་སེམས་ཀྱི་སྡོམ་པ་དང་ལྡན་པ་དགོས་པར་བཞེད་པ་ནི། དགྲ་
ལས་རྣམ་རྒྱལ་གྱིས་དགེ་བའི་བཤེས་གཉེན་བྱང་ཆུབ་སེམས་དཔའི་
སྡོམ་པ་དང་ལྡན་པའི་ཐད་དུ་སོང་ནས། ཞེས་གསུངས་པ་དང་
མཐུན་པས་ལེགས་སོ། །འོན་ཀྱང་བླང་བའི་ཡུལ་དུ་འོས་པའི་བླ་མ་
བཙལ་བས་རྙེད་པའམ། གནས་དེ་ན་ཡོད་ན་ཐོག་མར་ལེན་པ་དང་
ཉམས་པ་གསོ་བ་ཡང་བླ་མ་ལ་བྱའི། །དེ་ལྟ་བུ་མེད་ན་ནི། ཇོ་བོ་
རྗེས་དེ་ལྟར་སློབ་དཔོན་མེད་ཀྱང་བདག་ཉིད་བྱང་ཆུབ་ཏུ་སེམས་
བསྐྱེད་པའི་ཆོ་ག་ནི། དེ་ བཞིན་ གཤེགས་ པ་ ཤཱཀྱ་ཐུབ་ པ་དང༌།
ཕྱོགས་བཅུའི་དེ་བཞིན་གཤེགས་པ་ཐམས་ཅད་ཡིད་ལ་བསམས་ཏེ།
ཕྱག་འཚལ་བ་དང་མཆོད་པའི་ཆོ་ག་ལ་སོགས་པ་བྱས་ནས་གསོལ་བ་
བཏབ་པ་དང༌། སློབ་དཔོན་ཞེས་བྱ་བའི་ཚིག་སྤངས་པའི་སྐྱབས་སུ་
འགྲོ་བ་ལ་སོགས་པའི་གོ་རིམས་གོང་མ་བཞིན་དུ་བྱའོ། ། ཞེས་་་་་
གསུངས་པ་ལྟར་དཀོན་མཆོག་གི་དྲུང་དུ་བླང་བ་རུང་ངོ་། །གཉིས་པ་
གང་གིས་ལེན་པའི་རྟེན་ནི། སྤྱིར་ཛེ་ཏ་རིས། རིགས་ཀྱི་བུའམ།
རིགས་ཀྱི་བུ་མོ་རྟེན་དང་བསམ་པ་ཕུན་སུམ་ཚོགས་པ་དང་ལྡན་པས།



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 391
ཞེས་གསུངས་པ་ལྟར། ལྷ་དང་ཀླུ་ལ་ སོགས་པ་རྟེན་དེ་ལ་རྫོགས་
པའི་བྱང་ཆུབ་དོན་གཉེར་གྱི་སེམས་སྐྱེར་རུང་བ་ ཐམས་ ཅད་སྨོན་
སེམས་ལེན་པ་ཙམ་གྱི་རྟེན་དུ་རུང་ཡང་བྱང་སེམས་ཀྱི་སྡོམ་པའི་་་་
དངོས་རྟེན་མཚན་ཉིད་ཚང་བར་སོང་བའི་སྨོན་སེམས་ཆོ་གས་འཛིན་
པའི་རྟེན་ལ་ནི། སྐྱེས་བུ་ཆུང་འབྲིང་དང་ཐུན་མོང་གི་བསམ་པ་
དང་། མན་ངག་རྒྱུ་འབྲས་བདུན་ལ་སོགས་པ་ལ་ལེགས་པར་བློ་
སྦྱངས་པས། བྱང་ཆུབ་ཀྱི་སེམས་ལ་ཡིད་འགྱུར་བའི་མྱོང་བ་སྣ་ཟིན་
རྒྱུད་ལ་སྐྱེས་པ་ཡན་ཆད་ཅིག་དགོས་སོ། །གསུམ་པ་ཇི་ལྟར་བླང་བའི་
ཆོ་ག་ལ་སྦྱོར་དངོས་རྗེས་གསུམ་ལས། སྦྱོར་བ་ནི། སྔ་མ་ཕལ་མོ་
ཆེ་དག་ ཀླུ་སྒྲུབ་དང་ཞི་བ་ལྷ་ནས་བརྒྱུད་པ་ལ་ཡན་ལག་བདུན་པ།
འཕགས་པ་ཐོགས་མེད་དང་། ཇོ་བོ་ནས་བརྒྱུད་པ་ལ་ཕྱག་འཚལ་
བ་དང་མཆོད་པ་ཙམ་བྱེད། དེ་ཡང་སྡིག་བཤགས་ལ་འགྱོད་དགོས་
པས་ཡིད་མི་དགའ་ལ། བྱང་ཆུབ་ཀྱི་སེམས་ཡིད་དགའ་སྤྲོ་ལྡན་པ་
ལ་སྐྱེ་དགོས་པས་སོ། །ཞེས་སྨྲ་བ་ནི། ཤིན་ཏུ་མི་རིགས་ཏེ། ཇོ་བོས་
ཀྱང་། ཕྱག་འཚལ་བ་དང་མཆོད་པའི་ཆོ་ག་ལ་སོགས་པ་བྱས་ལ་
ཞེས་སོགས་ཁོང་ནས་ཡན་ལག་ལྷག་མ་སྨོས་ལ། བླ་མའི་བྱ་བའི་རིམ་པ་
ལས། ཡན་ལག་བདུན་ག་སེམས་བསྐྱེད་པའི་སྔོན་དུ་བྱ་བར་གསལ་
བར་གསུངས་པའི་ཕྱིར་དང༌། ཀླུ་སྒྲུབ་དང་ཞི་བ་ལྷ་ནས་བརྒྱུད་
པའི་ཆོ་གས་སེམས་བསྐྱེད་ལེན་པ་ལ་ཡང་ཆོས་ཅན། སྡིག་བཤགས་
བྱེད་མི་རིགས་པར་ཐལ། སྡིག་བཤགས་ལ་འགྱོད་དགོས་པས་ཡིད་



392 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མི་དགའ་ལ་བྱང་ཆུབ་ཀྱི་སེམས་ཡིད་དགའ་སྤྲོ་དང་ལྡན་པ་ལ་སྐྱེ་
དགོས་པས་སོ། །ཞེས་བརྗོད་ན་འཁོར་གསུམ་དངོས་སུ་ཁས་ལེན་མི་
དགོས་སམ་སོམས་ཤིག། དེས་ན་དེ་གཉིས་གང་ནས་བརྒྱུད་ཀྱང་
འདྲའི། ཐེག་ཆེན་ཐུན་མོང་མ་ཡིན་པའི་དཀོན་མཆོག་གསུམ་ལ་
སྐྱབས་སུ་འགྲོ་བ་དང་། ཡན་ལག་བདུན་པ་ཚང་བ་དང་། སྔར་
གྱི་བྱམས་པ་དང་སྙིང་རྗེའི་དམིགས་པ་གསལ་བཏབ་ཅིང་སེམས་སྦྱང་
བ་སྟེ་སྦྱོར་བའི་ཆོས་གསུམ་ག་སྔོན་དུ་བཏང་དགོས་སོ། ། གཉིས་པ་
དངོས་གཞི་ནི།། སྨོན་སེམས་ཆོ་གས་བཟུངས་ནས་སྨོན་སེམས་ཀྱི་
བསླབ་བྱ་ལ་ལེགས་པར་སློབ་པ་དང༌། བྱང་སེམས་ཀྱི་སྡོམ་པའི་
རྟེན་དུ་འགྲོ་བའི་སྨོན་སེམས་ཆོ་གས་འཛིན་པ་ལ་ནི། སེམས་ཅན་
ཐམས་ཅད་ཀྱི་དོན་དུ་བདག་གིས་རྫོགས་པའི་བྱང་ཆུབ་བསྒྲུབ་པར་
བྱའོ་ཞེས་ཁས་བླངས་པ་ཙམ་གྱིས་མི་ཆོག་གིས། ལམ་སྒྲོན་ལས།
ལྡོག་པ་མེད་པར་དམ་འཆའ་བས། །བྱང་ཆུབ་སེམས་ནི་བསྐྱེད་པར་
བྱ། །ཞེས་གསུངས་པ་དང་། ཆོ་ག་ལས་ཀྱང་། སེམས་དེ་ཉིད་
བྱང་ཆུབ་སྙིང་བོའི་བར་དུ་ཞེས་གསུངས་པས། སེམས་ཅན་ཐམས་
ཅད་ཀྱི་དོན་དུ་རྫོགས་པའི་སངས་རྒྱས་བསྒྲུབ་པར་བྱའོ། །ཞེས་དམ་
བཅས་པའི་སེམས་དེ་ལ་དམིགས་ནས། སེམས་འདི་བདག་གིས་
བྱང་ཆུབ་མ་ཐོབ་ཀྱི་བར་དུ་བཏང་བར་མི་བྱའོ་ཞེས་ཡིད་ལ་དམ་་་
འཆའ་ཞིང་། བླ་མའམ། དཀོན་མཆོག་གི་དྲུང་དུ་ཁས་ལེན་པས་
འཛིན་པ་ཡིན་ནོ། །དེ་ལྟ་ན་ཡང་སྨོན་སེམས་ཀྱི་བསླབ་བྱ་ལ་སློབ་པར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 393
མི་ནུས་པའི་སྐྱེ་བོ་དུ་མ་ལ་ཡང་སྦྱོར་བའི་ཆོས་དེ་དག་སྔོན་དུ་བཏང་
ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་
སྙམ་པ་ཙམ་ཞིག་བསྐྱེད་དུ་འཇུག་པ་ལ་མི་རུང་བ་མེད་ཅིང་། ཐེག་
པ་ཆེན་པོའི་སེམས་ཀྱི་བག་ཆགས་འཇོག་པའི་དགོས་པ་ཡོད་དོ། །
མཇུག་གི་བྱ་བ་ནི། སློབ་དཔོན་གྱིས་སྨོན་སེམས་ཀྱི་བསླབ་བྱ་རྣམས་
སློབ་མ་ལ་རྒྱས་པར་བརྗོད་པ་གཙོ་བོ་ཡིན་ནོ། །
，་ གཉིས་པ་ཐོབ་པ་མི་ཉམས་པར་བསྲུང་བ་ལ་གཉིས། ཚེ་་་
འདིར་སེམས་བསྐྱེད་མི་ཉམས་པའི་རྒྱུ་ལ་བསླབ་པ་དང་། སྐྱེ་བ་
གཞན་དུའང་སེམས་བསྐྱེད་དང་མི་འབྲལ་བའི་རྒྱུ་ལ་བསླབ་པའོ། །
དང་བོ་ནི། ཉིན་རེ་ཞིང་སེམས་བསྐྱེད་ཀྱི་ཕན་ཡོན་སེམས་པ་དང་།
ཉིན་ལན་གསུམ་མཚན་ལན་གསུམ་དུ་སེམས་བསྐྱེད་ལེན་པ་དང༌།
སེམས་ཅན་བློས་མི་སྤོང་བ་དང༌། ཚོགས་གཉིས་བསག་པ་ལ་བསླབ་
པ་རྣམས་སོ། །གཉིས་པ་ནི། སྐྱེ་བ་གཞན་དུ་སེམས་བསྐྱེད་མངོན་
དུ་མི་འགྱུར་བའི་རྒྱུ་ནག་པོའི་ཆོས་བཞི་སྤོང་བ་དང་། སྐྱེ་བ་གཞན་
དུའང་མི་བརྗེད་པར་མངོན་དུ་འགྱུར་བའི་རྒྱུ་དཀར་བོའི་ཆོས་བཞི་ལ་
སློབ་པའོ། །དེ་ལ་ནག་པོའི་ཆོས་བཞི་ནི། མཁན་སློབ་དང་། བླ་
མ་དང་སྦྱིན་གནས་རྣམས་གང་ཡང་རུང་བ་ལ་བརྫུན་གྱིས་དབུ་བསྐོར་
ནས་བསླུས་པ་དང་། གང་ཟག་ཕ་རོལ་པོ་དགེ་བ་བྱས་ཤིང་དེ་ལ་
འགྱོད་པ་དང་མི་ལྡན་པ་ལ། དགེ་བའི་བྱ་བ་དེས་འགྱོད་དུ་གཞུག་
པའི་བསམ་པས་གཞན་འགྱོད་པའི་གནས་མ་ཡིན་པ་ལ་འགྱོད་པ་
-
-
--



394 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསྐྱེད་པ་དང་། ཐེག་པ་ཆེན་པོ་ལ་ཡང་དག་པར་ཞུགས་པ་སེམས་
བསྐྱེད་སྐྱེས་ལ་མ་ཉམས་པར་ཡོད་པའི་གང་ཟག་ལ་ཞེ་སྡང་གི་སེམས་
ཀྱིས་མི་བསྔགས་པ་བརྗོད་པ་དང༌། སེམས་ཅན་ཕ་རོལ་པོ་གང་
ཡང་རུང་བ་ལ་གཡོ་དང་སྒྱུས་ཉེ་བར་གནས་ཀྱི་བསམ་པ་རང་བཞིན་
དྲང་པོས་མི་སྤྱོད་པའོ། །ལྷག་པའི་བསམ་པས་མ་ཡིན་ཞེས་གསུངས་
པའི་དོན་ཀྱང་དེ་ཉིད་དོ། ། དཀར་ཆོས་བཞི་ནི། ནག་ཆོས་བཞི་
ལས་བཟློག་པ་སྟེ། སེམས་ཅན་སུའི་མདུན་དུ་ཡང་སྲོག་གི་ཕྱིར་ཡང་
རྫུན་མི་སྨྲ་བ་དང་། སེམས་ཅན་ཐམས་ཅད་ལ་གཡོ་དང་སྒྱུས་མ་
ཡིན་པར་བསམ་པ་དྲང་བོས་གནས་པ་དང་། སེམས་ཅན་ཐམས་
ཅད་ལ་སྟོན་པ་དང་འདྲ་བའི་འདུ་ཤེས་ཉེ་བར་འཇོག་ཅིང་དེ་དག་གི་
དོན་ལ་གནས་པའི་བསྔགས་པ་ཉན་པ་བོ་འོས་སུ་གྱུར་པ་ལ་སྐབས་སུ་
བབ་པའི་ཆེ་བ་བརྗོད་པ་དང་། རང་གི་གདུལ་བྱར་གཏོགས་པ་
དག་ཉི་ཚེ་བའི་ཐེག་པ་མི་འདོད་པར་རྫོགས་པའི་བྱང་ཆུབ་ལ་སྦྱོར་
བའོ། །གསུམ་པ་ཉམས་ན་ཕྱིར་བཅོས་པའི་ཚུལ་ནི། བོད་ཀྱི་བླ་མ་
སྔ་མ་ཕལ་ཆེ་བ་དག་ནག་པོའི་ཆོས་བཞི་དང་། སེམས་ཅན་བློས་
སྤོང་ལྔ་གང་ཡང་རུང་བ་དང༌། སངས་རྒྱས་སྒྲུབ་མི་ནུས་སྙམ་ནས་
སེམས་བསྐྱེད་འདོར་བ་དང་དྲུག་པོ་གང་རུང་བྱུང་ནས་འགྱོད་པས་མ་
སླེབས་པར་ཐུན་ཚོད་འདས་ན་སེམས་བསྐྱེད་གཏོང་ལ། ཐུན་ཚོད་
ཀྱི་ནང་དུ་འགྱོད་པས་སླེབས་ན་སེམས་བསྐྱེད་ཉམས་པའི་རྒྱུ་ཙམ་ཡིན་
གྱི་གཏོང་རྒྱུ་མ་ཡིན་ཞིང་། ལན་དྲུག་ལེན་པ་དང་། ཚོགས་གཉིས་



-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 395
ལ་སློབ་པ་ཉམས་པ་ནི། ཐུན་ཚོད་འདས་ཀྱང་སེམས་བསྐྱེད་ཉམས་
རྒྱུ་ཁོ་ན་ཡིན་གྱི་གཏོང་རྒྱུ་མ་ཡིན་ནོ། །དེ་ལ་གཏོང་རྒྱུ་བྱུང་ན་སྨོན་
སེམས་ལེན་པའི་ཆོ་ག་སྐྱོར་ལ། ཉམས་རྒྱུ་འབའ་ཞིག་བྱུང་བ་ལ་
ལེན་པའི་ཆོ་ག་བསྐྱར་མི་དགོས་ཀྱི་བཤགས་པས་འདག་གོ་ཞེས་ཟེར་
ཞིང་། སྡོམ་གསུམ་འོད་ཕྲེང་ལས་ཀྱང་། རང་དོན་བློ་དང་ནག་པོ་
ཡི། །ཆོས་བཞི་དག་ནི་བྱུང་བ་དང་། །འབྲས་བུ་དག་ནི་ཐོབ་པ་ན། །
ཚ་གྲང་གྲུ་བཞིན་སེམས་བསྐྱེད་གཏོང་། །ཞེས་བཤད་དོ། ། དེ་ལ་་
སངས་རྒྱས་ཐོབ་མི་ནུས་སྙམ་ནས་སེམས་བསྐྱེད་དོར་ཀྱང་ཐུན་ཚོད་མ་
འདས་ཀྱི་བར་དུ་སེམས་བསྐྱེད་མི་གཏོང་བར་སྨྲ་བ་ནི། ཐུན་ཚོད་
མ་འདས་པའི་གོང་དུ་སེམས་བསྐྱེད་བཏང་ཀྱང་སེམས་བསྐྱེད་མི་་
གཏོང་ཞེས་སྨྲ་བར་འདུག་པས་རང་ཚིག་དངོས་སུ་འགལ་བ་ངོ་མ་
ཤེས་པར་ཟད་དོ། །དེའི་ཕྱིར་སེམས་དེ་སྐྱེས་ན་དེ་མ་ཐག་གཏོང་བ་ཚ་
གྲང་བཞིན་སྨྲ་བ་ལེགས་སོ། །ནག་པོའི་ཆོས་བཞི་ནི། ཚེ་འདིར་
སེམས་བསྐྱེད་གཏོང་རྒྱུ་མ་ཡིན་གྱི། སྐྱེ་བ་གཞན་དུ་མངོན་དུ་འགྱུར་
བའི་གེགས་ཡིན་པས། དེའི་ཕྱིར་སྐྱེ་བ་གཞན་དུ་སེམས་བསྐྱེད་མ་
བརྗེད་པར་མངོན་དུ་འགྱུར་བའི་ཆེད་དུ་དེའི་གེགས་ནག་པོའི་ཆོས་
བཞི་ཚེ་འདིར་སྤོང་དགོས་པ་ཡིན་ཏེ། དེས་ན་ལམ་སྒྲོན་ལས། འདི་
ནི་སྐྱེ་བ་གཞན་དུའང་དྲན་དོན་དུ། ། ཇི་སྐད་བཤད་པའི་བསླབ་པ་
ཡོངས་སུ་བསྲུང༌། ། ཞེས་གསུངས་ལ། ། ཇི་སྐད་བཤད་པ་ནི།
འོད་སྲུངས་ཀྱིས་ཞུས་པའི་མདོ་ལས་ཇི་སྐད་བཤད་པ་ནག་པོའི་ཆོས་



396 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཞི་སྤོང་བ་དང་དཀར་བོའི་ཆོས་བཞི་བསྟན་པའོ། །དོན་འདི་ཉིད་
མདོའི་དགོངས་པ་རྨ་མེད་པ་ཡིན་ཏེ། འོད་སྲུངས་བྱང་ཆུབ་སེམས་
དཔའ་ཆོས་བཞི་དང་ལྡན་པ་སྐྱེ་བ་ཐམས་ཅད་དུ་སྐྱེས་མ་ཐག་ཏུ་བྱང་
ཆུབ་ཀྱི་སེམས་མངོན་དུ་འགྱུར་ཏེ། བྱང་ཆུབ་ཀྱི་སྙིང་བོ་ལ་འདུག་
གི་བར་དུ་བར་མ་དོར་བརྗེད་པར་མི་འགྱུར་རོ། །ཞེས་དཀར་ཆོས་
བཞིའི་སྐབས་སུ་གསལ་བར་གསུངས་པས་སོ། །འོན་ཀྱང་ཚེ་འདིར་
ཡང་ནག་ཆོས་རྣམས་བསྟེན་ན་སེམས་བསྐྱེད་མཐུ་ཆུང་དུ་འགྲོའོ། །
དེ་ལྟར་མ་ཡིན་ན་བྱང་སེམས་ཀྱི་སྡོམ་ལྡན་གྱིས་བཞད་གད་ཀྱི་ཕྱིར་
བརྫུན་ཅུང་ཟད་ཙམ་ཞིག་སྨྲས་པས་ཀྱང་ཐུན་ཚོད་འདས་ན་བྱང་
སེམས་ཀྱི་སྡོམ་པ་གཏོང་བར་འགྱུར་ཏེ། དེ་སྨྲས་ན་སྨོན་སེམས་
གཏོང་ལ་དེ་བཏང་ན་སྡོམ་པ་གཏོང་བར་བྱང་ས་དང་བསླབ་བཏུས་
གཉིས་ཀ་ལས་གསུངས་པའི་ཕྱིར་རོ། །དེ་འདོད་ན་ནི།དེ་དག་ཀྱང་རྩ་
ལྟུང་དུ་བཞག་དགོས་པར་འགྱུར་ན། དེ་འདྲ་བ་གང་ནས་ཀྱང་མ་
གསུངས་ཤིང་མི་འཐད་པའི་ཕྱིར་རོ། །གཞན་ཡང་ཐུན་ཚོད་རྩི་བ་ནི།
ཉེ་བར་འཁོར་གྱིས་ཞུས་པའི་མདོའི་དོན་མ་རྟོགས་པའི་ལོག་རྟོག་ཏུ་
འདུག་སྟེ་འོག་ཏུ་འཆད་པར་འགྱུར་རོ། །སེམས་ཅན་བློས་སྤོང་ལ་ནི།
སེམས་ཅན་སྤྱི་ལ་དམིགས་ནས་བློས་སྤངས་ན་སྨོན་སེམས་བཏང་བ་
ཉིད་ཡིན་ལ། སེམས་ཅན་བྱེ་བྲག་པ་གཅིག་ལ་དམིགས་ནས། རེ་
ཤིག་བདག་གིས་འདིའི་དོན་བྱ་བར་མི་ནུས་སོ་སྙམ་པ་ལྟ་བུ་མ་ཡིན་
པར་དུས་ཐམས་ཅད་དུ་འདིའི་དོན་མི་བྱའོ་སྙམ་པས་སྤངས་ན་ནི།



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། །
397
ཡ་གྱལ་བཀག་ན་ཚོགས་པ་ཁེགས་པས་སེམས་ཅན་ཐམས་ཅད་ཀྱི་དོན་
དུ་སེམས་བསྐྱེད་པ་འཇིག་སྟེ། གཞན་དུ་ན་སེམས་ཅན་བརྒྱ་དང་
སྟོང་ལ་སོགས་པ་དོར་ནས། དེའི་ལྷག་གི་སེམས་ཅན་རྣམས་ཀྱི་དོན་
དུ་སེམས་བསྐྱེད་པས་ཀྱང་སེམས་བསྐྱེད་མཚན་ཉིད་རྫོགས་པར་ཐལ་
བའི་ཕྱིར་རོ། །དེ་བས་ན་སྨོན་སེམས་བཏང་བ་དང་སེམས་ཅན་བློས་
སྤོང་མ་གཏོགས་པའི་བསླབ་བྱ་དེ་དག་ལས་འགལ་བ་ནི། སེམས་
བསྐྱེད་གཏོང་རྒྱུ་མ་ཡིན་ཞིང་། ཇི་སྲིད་འཇུག་པ་སེམས་བསྐྱེད་ཆོ་
གས་མ་བཟུངས་ཀྱི་བར་དུ་བྱང་སེམས་ཀྱི་སྡོམ་པ་དང་མི་ལྡན་པས།
སྡོམ་པ་དང་འགལ་བའི་ལྟུང་བ་མེད་ཀྱང་། བར་མ་དགེ་བ་ཁས་
བླངས་པ་དང་འགལ་བའི་ཉེས་པར་སྤྱད་པ། ཞེས་བྱ་བ་ཡིན་པས་
སྟོབས་བཞིས་བཤགས་པར་བྱ་དགོས་ཤིང་། བྱང་སེམས་ཀྱི་སྡོམ་པ་
ཐོབ་ནས་ནི། སྡོམ་པའི་བསླབ་བྱ་དང་འགལ་བའི་ལྟུང་བར་འགྱུར་
བས་ལྟུང་བའི་ཕྱིར་བཅོས་ཇི་ལྟར་གསུངས་པ་ལྟར་བྱས་པས་ཆོག་ཅིང་
འཇུག་སྡོམ་གྱི་བསླབ་བྱའི་ནང་དུ་འདུས་ཀྱི་དེ་ལས་ཟུར་དུ་མེད་ལ།
འོན་ཀྱང་སེམས་བསྐྱེད་ལན་དྲུག་ལེན་པ་ནི། སྨོན་སེམས་ཀྱི་བསླབ་
བྱ་ཐུན་མོང་མ་ཡིན་པའོ། །དེ་ལྟར་བྱང་སེམས་སྤྱོད་པ་ལ་སློབ་པའི་
རྟེན་གྱི་གཙོ་བོར་གྱུར་པའི་སྨོན་པ་བྱང་ཆུབ་ཀྱི་སེམས་མན་ངག་ལྟར་
ལེགས་པར་སྦྱངས་པས་མྱོང་བ་སྣ་ཟིན་རྒྱུད་ལ་སྐྱེས་པ་ན་ཆོ་གས་་
བཟུངས་ཏེ། སྨོན་སེམས་ཀྱི་བསླབ་བྱ་ལ་ལེགས་པར་སློབ་པ་གཞིར་
བཞག་ནས། བྱང་སེམས་ཀྱི་སྤྱོད་པ་ཕར་ཕྱིན་དྲུག་དང་བསྡུ་བའི་



398་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དངོས་པོ་བཞིས་བསྡུས་པ་མཐའ་དག་ལ་བརྩོན་པ་དཔག་ཏུ་མེད་པས་
བསླབ་དགོས་པའི་རྒྱུ་མཚན་དང་། དེ་ལྟར་བསླབས་པའི་ཕན་ཡོན་
དང༌། སེམས་བསྐྱེད་ནས་སྤྱོད་པ་ལ་མ་བསླབས་པའི་ཉེས་དམིགས་
རྣམས་མཐའ་དག་པ་ལེགས་པར་ཤེས་པར་བྱས་ཏེ། དེ་དག་ཡང་
ཡང་ཡིད་ལ་གོམས་པ་དྲག་ལ་རྒྱུན་ཆགས་པ་བསྟེན་ན་རྒྱལ་སྲས་ཀྱི་
སྤྱོད་པ་རླབས་པོ་ཆེ་རྣམས་ལ་སློབ་པར་འདོད་པའི་བློ་བརྐམ་ཆགས་
ཅན་ནོར་དོན་དུ་གཉེར་བའམ། ཚོང་བ་ཚོང་གི་ཁེ་མཐོང་བ་ལྟར་
བཟློག་ཏུ་མེད་པའི་སྤྲོ་ཤུགས་དྲག་པོ་རང་གི་ངང་གིས་འཇུག་པར་
གྱུར་པའམ། ཐ་ནའང་ཡིད་འགྱུར་བའི་སྤྲོ་བ་ཤུགས་ཅན་དུངས་
དུངས་པ་བཅོས་མ་མ་ཡིན་པ་གཏིང་ནས་སྐྱེད་པའི་མྱོང་བ་སྣ་ཟིན་
རྒྱུད་ལ་སྐྱེས་པ་ན། བྱང་སེམས་ཀྱི་སྡོམ་པ་ཆོ་གས་བླངས་ནས། དེ་
ཕྱིན་ཆད་སྡོམ་པ་དང་འགལ་བའི་ལྟུང་བ་མཐའ་དག་ལ་མི་མཐུན་
པར་བལྟས་ཏེ་དྲན་ཤེས་ནར་མར་བརྟེན་ནས་འགོག་ཅིང་། ཁྱད་
པར་རྩ་ལྟུང་ལ་སྲོག་བསྡོས་བྱས་ཏེ་བསྲུང་བ་དང་། བྱང་ཆུབ་་་
སེམས་དཔའི་སྡོམ་པའི་བསླབ་བྱ་མཐའ་དག་ལ་འབད་པ་དྲག་པོས་
ལེགས་པར་སློབ་པའི་བརྩོན་པ་ཆུ་བོའི་གཞུང་བཞིན་དུ་བརྟེན་པ་མེད་
པར་ནི། འགའ་ཡང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་འགྲོ་བའི་གོ་སྐབས་མེད་པའི་ཕྱིར་ན། འདི་ཉིད་དུས་གསུམ་
གྱི་བྱང་ཆུབ་སེམས་དཔའ་ཐམས་ཅད་ཀྱི་བགྲོད་པ་གཅིག་པའི་ལམ་
ཡིན་ཏེ། འཕགས་པ་སྡོམ་པ་གསུམ་བསྟན་པ་ལས། འོད་སྲུངས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 399
རིགས་ཀྱི་བུའམ། རིགས་ཀྱི་བུ་མོ་བྱང་ཆུབ་སེམས་དཔའི་ཐེག་པ་ལ་
ཡང་དག་པར་ཞུགས་པ་གང་ཞིག་ཆོས་དེ་དག་ཐོས་མ་ཐག་ཏུ་ནན་
ཏན་གྱིས་མི་སྒྲུབ་ན། དེས་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ། །དེ་
ཅིའི་ཕྱིར་ཞེ་ན། འོད་སྲུངས་ནན་ཏན་གྱིས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་འཐོབ་ཀྱི། ནན་ཏན་མེད་པས་ནི་མ་ཡིན་
པའི་ཕྱིར་རོ། །འོད་སྲུངས་གལ་ཏེ་ནན་ཏན་མེད་པར་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་འཐོབ་ཏུ་ཟིན་ན། རི་བོང་དང་
བྱི་ལ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་ པར་ འཚང་ རྒྱ་ བར་ འགྱུར་རོ། ། དེ་ ཅིའི་ ཕྱིར་ ཞེ་ན།
འོད་སྲུངས་གང་དག་ལ་ནན་ཏན་མེད་པ་དེ་དག་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་འགྱུར་དུ་ཟིན་ན་ནི། འོད་སྲུངས་
སྒྲ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་འཚང་རྒྱ་བར་འགྱུར་བའི་ཕྱིར་ཏེ། སངས་རྒྱས་སུ་
འགྱུར་བར་བྱའོ་ཞེས་བརྗོད་པས་སེམས་ཅན་དཔག་ཏུ་མེད་པ་དག་
སངས་རྒྱས་སུ་འགྱུར་བའི་རིགས་སོ། །ཞེས་གསུངས་པ་ལྟར་རོ། །
འདིར་ནན་ཏན་ཞེས་པ་ནི། བསླབ་པ་ལ་སློབ་པ་ལ་ནན་ཏན་སྙིང་
བོར་བྱེད་པའོ། །གཞན་ཡང་མདོ་དང་ཚད་ལྡན་གྱི་ལུང་ཕྱོགས་འདི་
ལ་གཏེར་ཆེན་པོར་དྲང་བར་བྱར་ཡོད་དོ། །གལ་ཏེ་བྱང་ཆུབ་སེམས་
དཔའི་སྡོམ་པ་བསྲུངས་ནས་དེའི་བསླབ་བྱ་ཉམས་སུ་ལེན་པ་ནི། ཕ་



400 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རོལ་ཏུ་ཕྱིན་པའི་ཐེག་པ་ལ་འཇུག་ན་ཡིན་གྱི། གསང་སྔགས་ཀྱི་སྒོ་
ནས་འཇུག་པ་ལ་མི་དགོས་པས་བྱང་ཆུབ་སེམས་དཔའ་ཐམས་ཅད་ཀྱི་
ལམ་མ་ཡིན་ནོ་སྙམ་ན། འདི་ནི། སྔགས་ཀྱི་རྩ་བ་འབྱིན་པའི་ལོག་
པར་རྟོག་པ་ཆེན་པོ་སྟེ། དཔལ་སམྦྷཊ་དང་། རྡོ་རྗེ་མཁའ་འགྲོ་དང༌།
རྡོ་རྗེ་རྩེ་མོ་རྣམས་སུ། བྱང་ཆུབ་སེམས་ནི་བླ་ན་མེད། ། དམ་པ་
བདག་གིས་བསྐྱེད་པར་བགྱིས། །ཚུལ་ཁྲིམས་ཀྱི་ནི་བསླབ་པ་དང་། །
དགེ་བའི་ཆོས་ནི་སྡུད་པ་དང༌། ། སེམས་ཅན་དོན་བྱེད་ཚུལ་ཁྲིམས་
གསུམ། ། སོ་སོར་བརྟན་པོར་བདག་གིས་གཟུང་། །ཞེས་རྡོ་རྗེ་ཐེག་
པའི་སྡོམ་པ་འཛིན་པ་ན། སེམས་བསྐྱེད་དེ་ཚུལ་ཁྲིམས་གསུམ་ལ་
སློབ་པར་ཁས་ལེན་པ་དང་སྦྲེལ་ནས་རིགས་ལྔའི་སྡོམ་པ་འཛིན་པ་
དགོས་པར་གསུངས་ཤིང་། དཀྱིལ་ཆོག་ཚད་ལྡན་དུ་མ་ཞིག་ལས་
ཐུན་མོང་དང་ཐུན་མོང་མ་ཡིན་པའི་ སྡོམ་པ་གཉིས་གཉིས་འཛིན་
དགོས་པར་གསུངས་པའི་ཐུན་མོང་བ་ནི་བྱང་ཆུབ་སེམས་དཔའི་སྡོམ་
པ་ཡིན་པའི་ཕྱིར་དང་། སེམས་བསྐྱེད་ནས་བྱང་སེམས་ཀྱི་བསླབ་པ་
བཟུངས་ཏེ་ཁས་བླངས་པ་ལྟར་ཚུལ་ཁྲིམས་གསུམ་དང་ཕ་རོལ་ཏུ་ཕྱིན་
པ་དྲུག་ལ་སློབ་པ་ལས་གཞན་པའི་ལམ་ཕ་རོལ་ཏུ་ཕྱིན་པའི་ཐེག་པ་ལ་
ཡང་མེད་ཅིང་། ཚུལ་དེ་ནི་སྔགས་ལ་འཇུག་པས་ཀྱང་ངེས་པར་བྱ་
དགོས་པའི་ཕྱིར་སེམས་བསྐྱེད་དང་ཕར་ཕྱིན་དྲུག་གི་ལམ་ནི། རྡོ་རྗེ་
ཐེག་ པ་དང་ ཕར་ཕྱིན་ཐེག་པ་གཉིས་ཀྱི་ལམ་ཐུན་མོང་བ་ཡིན་གྱི།
སྔགས་ཀྱི་ཐེག་པ་བས་རྣམ་པ་ཐམས་ཅད་དུ་དོར་དུ་མི་རུང་ངོ་། །དེ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། །
401 །
ལྟར་ཡང་འཇམ་དཔལ་རྩ་བའི་རྒྱུད་ལས། ཆོས་གསུམ་དང་ལྡན་ན་
སྔགས་ཀྱི་སྤྱོད་པ་ཡོངས་སུ་རྫོགས་པར་འགྱུར་ཏེ། གསུམ་པོ་གང་ཞེ་
ན། སེམས་ ཅན་ ཐམས་ ཅད་ ཡོངས་ སུ་ མི་ གཏོང་ བ་ ཉིད་ དང༌།
བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་བསྲུང་བ་དང་། རང་
གི་སྔགས་ཡོངས་སུ་མི་གཏོང་བ་ཉིད་དོ། །ཞེས་དང་། རྡོ་རྗེ་རྩེ་མོ་
ལས།། ཕ་རོལ་ཕྱིན་དྲུག་སྤྱོད་པ་ལ། ། གོ་རིམས་བཞིན་དུ་བསླབ་
པར་བྱ། །སེམས་ཅན་གྱི་ནི་དོན་ལྡན་པས། ། བྱང་ཆུབ་སེམས་
དཔའི་སྤྱོད་པ་སྤྱད། །ཅེས་དང༌། རྡོ་རྗེ་གུར་གྱི་ལེའུ་བཅུ་གཉིས་པ་
ལས་ཀྱང་། བདག་གིས་བྱང་ཆུབ་སེམས་མཆོག་བསྐྱེད། །ཨེ་མའོ་
སེམས་ཅན་ཀུན་མགྲོན་གཉེར། །བྱང་ཆུབ་སྤྱོད་མཆོག་མཛད་བཞིན་
སྤྱད། །འགྲོ་ལ་ཕན་ཕྱིར་སངས་རྒྱས་ཤོག། ཅེས་གསུངས་པའི་ཕྱིར་
རོ། །དེས་ན་ཐེག་པ་དེ་གཉིས་ལ་གནང་བཀག་མི་འདྲ་བ་འགའ་རེ་
བྱུང་བས་འཁྲུལ་གཞི་བྱས་ནས་ལམ་ཕན་ཚུན་ཚ་གྲང་ལྟར་མ་འཛིན་
ཞིག དེ་ལྟར་འཇུག་པ་སེམས་སྐྱེད་ཆོ་གས་བཟུངས་ནས་བྱང་་་་
སེམས་ ཀྱི་ སྡོམ་ པ་ མནོས་ ཏེ་ ཚུལ་ བཞིན་དུ་ སློབ་ པར་ བྱེད་ པ་ལ།
གངས་རིའི་ཁྲོད་འདིར་བླ་མ་སྔ་མ་མང་བོ་ཞིག་གི་ལུགས་ཀྱིས་སྲོལ་
ཆེན་པོ་གཉིས་སུ་སྨྲ་སྟེ། །ཐེག་པ་ཆེན་པོ་སེམས་ཙམ་པའི་ལུགས་དང་།
དབུ་མ་བའི་ལུགས། དང་བོ་ནི། བྱང་ཆུབ་སེམས་དཔའི་སྡེ་སྣོད་
འགའ་ཞིག་གི་རྗེས་སུ་འབྲངས་ནས། འཕགས་པ་བྱམས་པའི་་་་
གསུང༌། - སློབ་དཔོན་ཐོགས་མེད་ལས་བརྒྱུད་པ། སློབ་དཔོན་
༥༥



402 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཙནྡྲ་གོ་མིའི་རྗེས་སུ་འབྲངས་ནས་ཇོ་བོ་རྗེ་ལ་སོགས་པའི་ཕྱག་ལེན་
དགེ་བའི་བཤེས་གཉེན་བཀའ་གདམས་པས་འདོད་ པ་དེ་ ཡིན་ལ།
ཐེག་པ་ཆེན་པོ་དབུ་མ་བའི་སེམས་བསྐྱེད་ནི། མདོ་སྡེ་སྡོང་བོ་་་
བཀོད་ པ་ དང༌ ནམ་ མཁའི་ སྙིང་ པོའི་ རྗེས་ སུ་ འབྲངས་ ནས།
འཕགས་པ་འཇམ་དཔལ་གཞོན་ནུར་གྱུར་པའི་གསུང་སློབ་དཔོན་
འཕགས་པ་ཀླུ་སྒྲུབ་ལ་སོགས་པ་ལས་བྱུང་བ། སློབ་དཔོན་ཞི་བ་
ལྷའི་རྗེས་སུ་འབྲངས་ནས། སློབ་དཔོན་ཛེ་ཏ་རི་དང་ཇོ་བོ་བུ་ཎྱཤྲཱི་
ལ་སོགས་པ་ལས་བརྒྱུད་པ་ཕྱག་ལེན་དུ་མཛད་པ་འདི་ཡིན་ནོ། །འདི་
གཉིས་ལ་ལྟ་བའི་ཁྱད་པར་བཞིན་དུ་སྤྱོད་པ་ལ་ཡང་ཁྱད་པར་ཡོད་དེ།
དེ་ཡང་བླང་བར་བྱ་བའི་ཡུལ་མི་འདྲ། ལེན་པའི་གང་ཟག་མི་འདྲ།
བླང་བའི་ཆོ་ག་མི་འདྲ། བླངས་ནས་བསྲུང་ཚུལ་མི་འདྲ། ཉམས་
ན་ཕྱིར་བཅོས་ཚུལ་མི་འདྲའོ། ། དང་བོ་ནི། མགོན་པོ་བྱམས་
པས། བཤེས་གཉེན་དུལ་བ་ཞི་བ་ཉེར་ཞི་བ། ། ཞེས་སོགས་་་་་་་
གསུངས་པའི་མཚན་ཉིད་དང་ལྡན་པ་དང་། སློབ་དཔོན་ཀླུ་སྒྲུབ་
ཀྱིས། ཆོག་ཤེས་སྙིང་རྗེ་ཚུལ་ཁྲིམས་ལྡན། ། ཉོན་མོངས་སེལ་
བའི་ཤེས་རབ་ཅན། །ཞེས་གསུངས་པ་དང་ལྡན་པའོ། །གཉིས་པ་
ལེན་པའི་གང་ཟག་མི་འདྲ་སྟེ། སེམས་ཙམ་པའི་སྐབས་སུ་འཕགས་
པ་ཐོགས་མེད་ཀྱི་རྗེས་སུ་འབྲངས་ནས། སོ་སོ་ཐར་བ་རིགས་བདུན་
གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་
ཡི། ། སྐལ་བ་ཡོད་ཀྱི་གཞན་དུ་མིན། །ཞེས་གསུངས་པས། བྱང་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 403
སེམས་ཀྱི་སྡོམ་པ་ལེན་པ་ལ་སོ་ཐར་རིགས་བདུན་གང་རུང་གཅིག་
རྟེན་དུ་དགོས་པར་བཞེད་ལ། དབུ་མ་བ་ནི། ལྷ་དང་ལྷ་མ་ཡིན་
ལ་སོགས་པ་རིགས་དྲུག་མཐའ་དག་དང་། སོ་སོ་ཐར་བ་བསྲུང་མི་
ནུས་པ་རྒྱལ་བོ་ནས་བཤན་པའི་བར་ཐམས་ཅད་ལ་སྐྱེ་བར་བཞེད་དེ།
མདོ་སྡེ་བསྐལ་བཟང་ལས། རྒྱལ་བ་ཕན་བཞེད་གྲོང་དཔོན་གྱུར་
པའི་ཚེ། །དེ་བཞིན་གཤེགས་པ་རིན་ཆེན་དཔལ་དེ་ལ། །ཉིན་གཅིག་
སྲོག་གཅོད་སྡོམ་པ་བླངས་ནས་སུ། །དང་བོར་བྱང་ཆུབ་ཏུ་ནི་སེམས་
བསྐྱེད་དོ། །ཞེས་གསུངས་པ་ལྟར་རོ། །གསུམ་པ་ལེན་པའི་ཆོ་ག་མི་
འདྲ་སྟེ། སྦྱོར་བའི་སྐབས་སུ་སློབ་དཔོན་ཐོགས་མེད་སོ་སོ་ཐར་བ་
རིགས་བདུན་གྱིས་རྒྱུད་དག་ཟིན་པ་སེམས་དགེ་བ་ལ་སྐྱེ་བའི་དབང་
དུ་བྱས་ནས་ཕྱག་དང་མཆོད་པ་ཙམ་ལས་ཡན་ལག་བདུན་པ་རྫོགས་
པ་མི་མཛད། སེམས་ཙམ་པ་ལྟ་བ་ཅུང་ཟད་དམན་པས་སྤྱོད་་་་
པའང་། ཅུང་ཟད་དོག་སྟེ། ཉན་ཐོས་ཀྱི་སྡོམ་པ་འབོགས་པ་ལྟར་
བསླབ་ པ་ བརྗོད་ པ་ དང་ བར་ ཆད་ དྲི་ བ་ ལ་ སོགས་ པ་ མཛད་ ལ།
སློབ་དཔོན་ཀླུ་སྒྲུབ་ནི། ལྟ་བ་དབུ་མ་བ་མཐོ་བས་སྤྱོད་པའང་་་་
ཡངས། གང་ཟག་སྡིག་ཅན་སུ་རུང་རུང་སོ་སོ་ཐར་བ་རིགས་བདུན་
དང་ཡང་དམ་འབྲེལ་བ་ལ་ཡང་སེམས་བསྐྱེད་སྐྱེ་བ་ལ་དགོངས་ནས་
སྡིག་ པ་ བཤགས་ པ་ ལ་ སོགས་ པ་ ཡན་ ལག་ བདུན་ པ་ མཛད་ ལ།
བསླབ་པ་བརྗོད་པ་དང་བར་ཆད་དྲི་བ་ལ་སོགས་པ་མི་མཛད་དོ། །
དངོས་གཞིའི་ཆོ་ག་ལ་ཡང་སློབ་དཔོན་ཐོགས་མེད་སྨོན་པ་སྔར་བླངས་



404 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནས་ཕྱིས་འཇུག་པ་མཛད་ལ། འཕགས་པ་ཀླུ་སྒྲུབ་སྨོན་འཇུག་་་
སྟབས་གཅིག་ཏུ་མཛད་ཅིང་། ཆོ་གའི་བརྗོད་ཚུལ་ཡང་མི་འདྲའོ། །
མཇུག་ཀྱང་སློབ་དཔོན་ཐོགས་མེད་མཁྱེན་པར་གསོལ་བ་ལ་སོགས་པ་
མཛད་ལ། འཕགས་པ་ཀླུ་སྒྲུབ་རང་གཞན་དགའ་བ་བསྐྱེད་པ་ལ་
སོགས་པ་མཛད་པས་མི་འདྲའོ། །བཞི་བ་བླངས་ནས་བསྲུང་ཚུལ་མི་
འདྲ་ སྟེ། སློབ་དཔོན་ཐོགས་མེད་རྩ་བའི་ལྟུང་བ་བཞིར་བཞེད་ལ།
འཕགས་པ་ཀླུ་སྒྲུབ་ནི། ནམ་མཁའི་སྙིང་བོའི་མདོ་ལྟར་བྱང་ཆུབ་
སེམས་དཔའ་རྒྱལ་པོ་ལ་ལྟུང་བ་ལ་ལྔ། བློན་པོ་ལ་ལྔ། ཕལ་བ་ལ་
བརྒྱུད། ཐུན་མོང་དུ་སྨོན་སེམས་བཏང་བ་དང་བཅུ་དགུར་བཞེད་
དོ། །ལྔ་བ་ཕྱིར་བཅོས་མི་འདྲ་སྟེ། སློབ་དཔོན་ཐོགས་མེད་ཉན་
ཐོས་དང་བསྟུན་ནས། སྡོམ་པ་སླར་ཡང་བླང་བར་བྱ། ། ཟག་པ་
འབྲིང་ནི་གསུམ་ལ་བཤགས། །གཅིག་གི་མདུན་དུ་ལྷག་མ་རྣམས། །
ཞེས་བཞེད་ལ། འཕགས་པ་ཀླུ་སྒྲུབ་ནི། ནམ་མཁའི་སྙིང་བོ་ལ་
གསོལ་བ་གདབ་པ་དང་། དེ་བཞིན་གཤེགས་པའི་ཡི་གེ་བརྒྱ་བ་ལ་
སོགས་པས་ལྟུང་བ་འདག་པར་མཛད་པས་སོ། ། ཞེས་འཆད་ཅིང་།
གཞན་ཡང་དབུ་མ་ལུགས་ཀྱི་བསླབ་བྱ་འཆད་པ་ན་སྨོན་འཇུག་ཐུན་
མོང་གི་བསླབ་བྱ། ཐེག་པ་ཆེན་པོའི་དགེ་བའི་བཤེས་གཉེན་མི་
གཏོང་ བ། དཀོན་ མཆོག་ གསུམ་ གྱི་ གདུང༌ རྒྱུན་ མི་ བཅད་ པ།
སེམས་ཅན་བློས་མི་འདོར་བ་ལ་བསླབ་པ་གསུམ་དང༌། ལྟུང་བ།
ལྟུང་མེད། ལྟུང་བའི་གཟུགས་བརྙན། ལྟུང་མེད་ཀྱི་གཟུགས་་་་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 405
བརྙན་རྣམས་ཤེས་པར་བྱ་བའོ། །འཇུག་སྡོམ་གྱི་བསླབ་བྱ་རྒྱས་པ་ནི།
སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་
ཅན་དོན་བྱེད་ཀྱི་ཚུལ་ཁྲིམས་དང་གསུམ། ཕར་ཕྱིན་དྲུག་ལ་སོགས་
པ་ ལ་ སློབ་ པ་ དང་། སྤྱོད་འཇུག བསླབ་ བཏུས། བྱང་ ས།
སྡོམ་པ་ཉི་ཤུ་བ། རིན་ཆེན་ཕྲེང་བ། འཕགས་པའི་མདོ་ཀུན་ལས་
བཏུས་རྣམས་ནས་འབྱུང་བའི་བྱང་སེམས་ཀྱི་འཇུག་སྡོམ་གྱི་ཐུན་མོང་
མ་ཡིན་པའི་བསླབ་བྱ་ཐམས་ཅད་དང༌། ནམ་མཁའི་སྙིང་བོ་དང༌།
སྡོང་ བོ་ བཀོད་ པ་དང༌། བྱང་ཆུབ་ སེམས་ དཔའི་ སྡེ་ སྣོད་དང༌།
འཕགས་པ་སྤྱན་རས་གཟིགས་ཀྱིས་ཞུས་པའི་མདོ་དང༌། རྒྱུད་་་་
དཔུང་བཟང་དང་། རྣམ་སྣང་མངོན་བྱང་ལ་སོགས་པ་ནས་བྱང་
ཆུབ་སེམས་དཔའི་བསླབ་བྱ་གསུངས་པ་རྣམས་ལ་ཅི་ནུས་སུ་སློབ་
པའོ། །བསླབ་བྱ་རྒྱས་པ་དེ་ཙམ་ལ་སློབ་པ་མ་ལྕོགས་ན། སྨོན་པ་མི་
འདོར། ལོག་ལྟ་མི་བསྐྱེད། ནག་པོའི་ཆོས་བཞི་སྤང་བ་ཙམ་ལ་
བསླབས་པས་ཆོག དེ་ཙམ་ཡང་མི་འགྲུབ་པའི་ལས་དང་བོ་བས་
བསླབ་པར་བྱ་བའི་སྨོན་འཇུག་གི་བསླབ་བྱ་ཐམས་ཅད་ཀྱི་དོན་བསྡུས་
ན་བསམ་སྦྱོར་གཉིས་སུ་འདུས་པ་ཡིན་པས། སྨོན་པའི་བསླབ་བྱ།
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་སྙམ་པ་
དང་། འཇུག་པའི་བསླབ་བྱ། དོན་མེད་པའི་ལུས་ངག་ཡིད་་་་
གསུམ་གྱི་སྡིག་པ་ཅི་ནུས་ཀྱིས་སྤོང་ཞིང་། ཅི་ནུས་ཀྱིས་བསོད་་་་
ནམས་ཀྱི་ལས་ལ་འབད་པ། དེ་ལྟ་བུའི་བསླབ་བྱ་རྒྱས་བསྡུས་གསུམ་པོ་



406 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། །
དེའི་ནང་ནས་ལས་དང་བོ་བས་བསྡུས་པ་ལ་བསླབ། དེ་ནས་བློ་
ཅུང་ཟད་འབྱོངས་ནས་འབྲིང་ལ་བསླབ། དེ་ནས་མོས་པ་སྤྱོད་པ་
དང་ས་ཐོབ་པ་ཡན་ཆད་ཀྱི་བསླབ་བྱ་རྒྱས་པ་མཐའ་དག་ལ་བསླབ་
པར་བྱའོ། ། ཞེས་འཆད་ལ། དབུ་མ་ལུགས་ཀྱི་སེམས་བསྐྱེད་ཀྱི་
ཕྱིར་བཅོས་འཆད་པ་ན། གལ་ཏེ་འབད་ཀྱང་ཐུན་ཚོད་འདས་ཏེ་རྩ་
བའི་ལྟུང་བ་བྱུང་ན་སྔར་གྱི་ལ་འགྱོད་པས་བཤགས་པ་བྱས་ལ་སེམས་
བསྐྱེད་སླར་བླང་། ཐུན་ཚོད་མ་འདས་པར་འགྱོད་པས་ཟིན་ན་མི་
འཆོར་བས་དུས་དེར་སེམས་ཀྱིས་བསྡམས་ལ་དུས་དེའམ་གཞན་གྱི་ཚེ་
དཀོན་མཆོག་གམ་གང་ཟག་གི་མདུན་དུ་མིང་རིགས་བརྗོད་ནས་་་
བཤགས་པར་བྱའོ་ཞེས་ཟེར་ཏོ། །ལུགས་འདི་ནི་ཤིན་ཏུ་ལེགས་པ་མ་
ཡིན་ཏེ། རྣམ་པར་དཔྱད་ན་ལྷག་མ་མ་ལུས་པར་འཇིག་པར་འགྱུར་
བས་བརྟག་ཅིང་དཔྱད་པའི་དཔུང་ཅུང་ཟད་ཀྱང་མི་བཟོད་པའི་ཕྱིར་
རོ། །དེ་ཡང་འདི་ལྟར། དང་བོ་ཁོ་ནར་བླང་བའི་ཡུལ་མི་འདྲ་བའི་
ཚུལ་སྨྲས་པ་དེ་མི་འཐད་དེ། ལུང་དེ་གཉིས་ཚིག་ཐ་དད་པ་ཙམ་དུ་
ཟད་ཀྱི། ཚིག་གཉིས་ཀྱིས་བསྟན་པའི་དགེ་བའི་བཤེས་གཉེན་གྱི་
མཚན་ཉིད་ཅུང་ཟད་རྒྱས་བསྡུས་མ་གཏོགས་དོན་གཅིག་ཏུ་སྣང་བའི་
ཕྱིར་རོ། །གཉིས་པ་ལེན་པའི་གང་ཟག་གི་ཁྱད་པར་སྨྲས་པ་མི་འཐད་
དེ། ལམ་སྒྲོན་ལས། སོ་སོ་ཐར་བ་རིགས་བདུན་གྱི། ། རྟག་ཏུ་
སྡོམ་གཞན་ལྡན་པ་ལ།. །བྱང་ཆུབ་སེམས་དཔའི་སྡོམ་པ་ཡི། །སྐལ་བ་
ཡོད་ཀྱི་གཞན་དུ་མིན། །ཞེས་གསུངས་པ་ནི། ལས་དང་བོ་བ་ལ་སོ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 407.
ཐར་རིགས་བདུན་གང་རུང་གཅིག་མེད་ན་བྱང་སེམས་ཀྱི་སྡོམ་པ་ཙམ་
དང་ཁྱད་པར་བ་གཉིས་སུ་ཕྱེ་བའི་ནང་ནས་ཁྱད་པར་ཅན་སྐྱེ་བའི་
སྐལ་བ་མེད་ཅེས་བསྟན་ནས་བྱང་སེམས་ཀྱི་སྡོམ་པ་སྐྱེ་བའི་རྟེན་ཁྱད་
པར་ཅན་ངོས་འཛིན་པ་ཡིན་གྱི་རྟེན་ཙམ་ངོས་འཛིན་པ་མ་ཡིན་ཏེ།
དེའི་འགྲེལ་བའི་མཚམས་སྦྱོར་དུ། དེ་ནི་ཚུལ་ཁྲིམས་ཀྱི་སྡོམ་པའི་
རྟེན་ཁྱད་པར་ཅན་བསྟན་པར་འདོད་ནས། ཞེས་གསུངས་པ་ལྟར་
རོ། །བྱང་ས་ལས། དེའི་ཕྱིར་སོ་སོ་ཐར་བའི་སྡོམ་པ་གཞན་དང༌
ལྡན་པ་འདིས་བྱང་ཆུབ་སེམས་དཔའི་སྡོམ་པ་ཡང་དག་པར་ལེན་པའི་
སྣོད་དུ་གྱུར་པ་ལ། བསླབ་པའི་ཚིག་འདི་ཡང་སྦྱིན་པར་བྱ་ཞེས་བྱ་བའི་
དོན་ནོ། །འདི་ལ་སྲོག་གཅོད་པ་ལས་ལྡོག་པའི་ཆོ་ག་གཞན་པ་ཉིད་ནི།
མ་ཡིན་ཞིང་། དེ་ལས་ཀྱང་ལྡོག་པ་མ་ཡིན་པ་ལ་ནི། བྱང་ཆུབ་
སེམས་དཔའི་སྡོམ་པ་ཡང་དག་པར་ལེན་པའི་སྣོད་དུ་གྱུར་པ་ཡང་
ཡོད་པ་མ་ཡིན་ནོ། ། ཞེས་གསུངས་པ་འདིས་ སོ་ཐར་གྱི་སྡོམ་པའི་་
རིགས་བདུན་གང་རུང་དང་ལྡན་པའི་ལེན་པ་བོ་ནི། མཆོག་ཡིན་
ཞིང་དེ་ལ་སོ་ཐར་གྱི་སྡོམ་པའི་ནང་དུ་འདུས་པས་སྲོག་གཅོད་པ་སྤོང་
བ་ཁས་ལེན་པ་ཟུར་དུ་མི་དགོས་ལ། སོ་ཐར་གྱི་སྡོམ་པ་དང་མི་ལྡན་
ན་སྔོན་དུ་སྲོག་གཅོད་སྤོང་བར་ཁས་བླངས་ནས་དེ་ནས་བྱང་སེམས་
ཀྱི་སྡོམ་པ་སྦྱིན་དགོས་ཀྱི། སྲོག་གཅོད་པ་ལས་ཀྱང་ལྡོག་འདོད་མེད་
པ་ལ་བྱང་སེམས་ཀྱི་སྡོམ་པ་མི་སྐྱེ་བས། སྡོམ་པ་དེའི་སྣོད་དུ་གྱུར་པ་
ཡོད་པ་མ་ཡིན་ནོ། ། ཞེས་གསལ་བར་བཤད་པས་ སོ་ ཐར་རིགས་་་



408
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བདུན་གང་རུང་ངེས་པར་རྟེན་དུ་དགོས་པ་དེའི་ལུགས་མིན་པར་བདེ་
བླག་ཏུ་འགྲུབ་པའི་ཕྱིར་དང༌། བྱང་སའི་རྗེས་སུ་འབྲངས་ནས་བྱང་
སེམས་ཀྱི་སྡོམ་པའི་རྣམ་གཞག་འཆད་པའི་ཐུབ་པ་དགོངས་རྒྱན་ལས།
གང་ཞིག་དགེ་བསྙེན་དང་དགེ་བསྙེན་མ་དང་། དགེ་ཚུལ་དང་དགེ་
ཚུལ་མ་དང་། དགེ་སློབ་མ་དང་། དགེ་སློང་དང་དགེ་སློང་མའི་
དབྱེ་བས་ཇི་སྲིད་འཚོ་བ་བའི་སོ་སོ་ཐར་བ་བདུན་པོ་རྣམས་ལས་གང་
ཡང་རུང་བའི་སོ་སོ་ཐར་བའི་སྡོམ་པ་ལ་གནས་པ་ཉིད་ཀྱིས་བྱང་ཆུབ་
སེམས་ དཔའི་ སྡོམ་ པ་ བླང་ བར་ བྱའི། གཞན་ གྱིས་ མ་ ཡིན་ ཏེ།
གཞན་ལ་བྱང་ཆུབ་སེམས་དཔའི་སྡོམ་པ་མི་སྐྱེ་བའི་ཕྱིར་རོ། །ཞེས་
ཟེར་བ་དེ་ནི། ཐེག་པ་ཆེན་པོ་ལ་ཡོངས་སུ་ངལ་བ་མང་བོ་མ་བྱས་པ་
སྟེ། གལ་ཏེ་སོ་སོ་ཐར་བའི་སྡོམ་པ་མེད་པར་བྱང་ཆུབ་སེམས་
དཔའི་སྡོམ་པ་མི་སྐྱེ་ན་ནི། དེའི་ཚེ་བྱང་ཆུབ་སེམས་དཔའི་སྡེ་སྣོད་
ལ་སོགས་པ་དང་། དེའི་རྗེས་སུ་འབྲང་བའི་གཞུང་དུ་འདི་དེའི་རྩ་བར་
བཤད་པར་འགྱུང་རོ། ། དགོས་པ་ནི། གདོན་མི་ཟ་བར་བརྗོད་
པར་བྱ་བ་ཡིན་ཏེ། དཔེར་ན། ཐེག་པ་ཆེན་པོའི་བྱང་ཆུབ་ཀྱི་བར་
དུ་གསུམ་ལ་སྐྱབས་སུ་འགྲོ་བ་ལྟ་བུའོ། ། ཞེས་གསལ་བར་གསུངས་
སོ། ། སོ་ཐར་རིགས་བདུན་གང་རུང་བྱང་སེམས་ཀྱི་སྡོམ་པ་སྐྱེ་བའི་
རྟེན་དུ་ངེས་པར་དགོས་ན་ལྷ་ལ་བྱང་སེམས་ཀྱི་སྡོམ་པ་སྐྱེ་བ་མི་སྲིད་
པར་བཞེད་དགོས་ ཀྱང་། ལྷ་ལ་བྱང་སེམས་ཀྱི་སྡོམ་པ་སྐྱེ་བ་ནི།
ཡོད་པར་ཐེག་པ་ཆེན་པོའི་ཤིང་རྟ་མཐའ་དག་བཞེད་པའི་ཕྱིར་ལུགས་



-
-
-
-
-
-
-
--
་ སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 409
དེ་ནི། བྱང་ས་རྗེས་འབྲང་དང་བཅས་པའི་དགོངས་པ་གཏན་མ་
ཡིན་ནོ། །འགྲོ་བ་རིགས་དྲུག་པོ་ཐམས་ཅད་ད་ལྟ་དབུ་མ་ལུགས་ཀྱི་
བྱང་སེམས་ཀྱི་སྡོམ་པ་སྐྱེ་བའི་རྟེན་དུ་སྨྲ་བ་ནི། ཆེས་ངོ་མཚར་ཏེ།
གཟུགས་མེད་ཁམས་ཀྱི་ལྷ་ལ་སྡོམ་པ་འབོགས་པའི་ཆོ་ག་སུ་ཞིག་གིས་
ཚུལ་ཇི་ལྟར་བསྒྲུབ་པར་བྱ། ཆོ་ག་ལ་ལུས་ངག་གི་རྣམ་པར་རིག་
བྱེད་ཅུང་ཟད་ཙམ་ཞིག་མི་དགོས་སམ། ལེགས་པར་སོམས་ཤིག
ལུགས་འདི་ཁས་ལེན་བཞིན་དུ་ཡང་འགའ་ཞིག་སེམས་ཅན་ཡིན་ན་
འཚང་རྒྱ་བས་ཁྱབ་པར་ཁས་མི་ལེན་པ་དང་། ཐེག་ཆེན་གྱི་ལམ་གྱི་
སྣོད་དུ་རུང་མི་རུང་སོགས་ཀྱི་རྣམ་དབྱེ་བྱེད་པ་ནི། རང་ཚིག་་་་
འགལ་བ་ངོ་མི་ཤེས་པའི་མུན་སྦྲུལ་ལོ། །གལ་ཏེ་བྱང་སེམས་ཀྱི་སྡོམ་པ་
ད་ལྟ་སྐྱེ་བའི་ལྷ་ཡང་ཡོད། དེ་བཞིན་དུ་མི་དང་ངན་སོང་གི་འགྲོ་བ་
ལ་སོགས་པ་ཡང་ཡོད་པས་དེ་ལྟར་སྨྲས་ཀྱི་སེམས་ཅན་ཡིན་ན་ད་ལྟ་
བྱང་སེམས་ཀྱི་སྡོམ་པ་སྐྱེ་བའི་རྟེན་ཡིན་པས་ཁྱབ་པར་ཁས་མི་ལེན་ནོ་
ཞེ་ན། འོ་ན་འགྲོ་བ་རིགས་དྲུག་གི་སེམས་ཅན་ཐམས་ཅད་གནས་
སྐབས་ཐེག་ཆེན་དུ་རིགས་ངེས་པར་ཐལ། གནས་སྐབས་ཐེག་ཆེན་
དུ་རིགས་ངེས་པའི་མི་ཡང་ཡོད། ལྷ་ཡང་ཡོད། ལྷ་མ་ཡིན་ཀྱང་ཡོད།
དམྱལ་བ་དང་ཡི་དྭགས་དང་དུད་འགྲོ་ཡང་ཡོད་པའི་ཕྱིར། ཞེས་
སོགས་དུ་མ་ཞིག་བརྗོད་པར་བྱས་ན་ལན་ཅི་ཞིག་ཡོད། རང་ཉིད་
བྱང་སེམས་ཀྱི་སྡོམ་པ་ལེན་པ་ན་སེམས་ཅན་ཐམས་ཅད་ཀྱང་ལེན་
པར་བསྒོམ་པ་ཙམ་ལ་བྱེད་ན་ནི། ད་ལྟ་སོ་ཐར་གྱི་སྡོམ་པ་ལེན་པ་



-
-
-
410 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།་
དང་། གསང་སྔགས་ཀྱི་སྡོམ་པ་ལེན་པ་སོགས་ལའང་དམིགས་པ་དེ་
ལྟར་བྱས་པ་ཙམ་གྱིས་ཐམས་ཅད་སྡོམ་པ་དེ་དང་དེའི་རྟེན་དུ་སྒྲུབ་
ནུས་པར་འགྱུར་ཞིང༌། སེམས་ཙམ་ལུགས་ཀྱི་སྡོམ་པ་ལའང་་་་་་
དམིགས་པ་དེ་ཅིའི་ཕྱིར་མི་རུང་། དེ་ལ་དམིགས་པ་དེ་བྱེད་པར་
ཐོགས་མེད་ལ་སོགས་པ་དེ་དག་གི་གཞུང་ལས་མ་བཤད་དོ་ཞེ་ན།
འོ་ན་དབུ་མ་ལུགས་ལའང་འཕགས་པ་ཀླུ་སྒྲུབ་ལ་སོགས་པ་དེ་དག་གི་
གཞུང་ལས་དེ་ལྟར་བསྒོམ་པ་ཇི་ལྟར་བཤད། མ་བཤད་ཀྱང་མན་
ངག་གིས་བྱེད་དོ་ཞེ་ན། སེམས་ཙམ་ལུགས་ལའང་དེ་ལྟར་ཁས་
བླངས་ན་ཅི་སྨྲ། སྔོན་སྟོན་པ་འདིས་དམྱལ་བའི་མེའི་ཤིང་རྟ་འདྲེན་
པའི་ གྱད་ དུ་ འཁྲུངས་ པ་ ན་ ཐུགས་ བསྐྱེད་ པར་ བཤད་ པ་ དང་། །
བསྐལ་བཟང་ལས། རྒྱལ་བ་ཕན་བཞེད་གྲོང་དཔོན་གྱུར་པའི་ཚེ། །
དེ་བཞིན་གཤེགས་པ་བསོད་ནམས་འོད་དེ་ལ། ། ཉིན་གཅིག་སྲོག་
གཅོད་སྡོམ་པ་བླངས་ནས་ཀྱང་། ། དང་བོར་བྱང་ཆུབ་ཏུ་ནི་སེམས་
བསྐྱེད་དོ། །ཞེས་བྱ་བ་ལ་སོགས་པ་ནི། སྨོན་པའི་སེམས་བསྐྱེད་པ་
ཙམ་དང་། དམྱལ་བའི་རྒྱུད་གྲོགས་ལ་དམིགས་ནས་བདག་པས་
གཞན་གཅེས་པའི་ཐུགས་འཁྲུངས་པ་ལ་སེམས་བསྐྱེད་ཀྱི་ཐ་སྙད་་་་
བཏགས་པ་ཙམ་དུ་སྣང་གི དེ་དག་ལ་བྱང་སེམས་ཀྱི་སྡོམ་པའི་མིང་
དང་དོན་གང་ཡང་མི་སྣང་ལ། འཕགས་པ་ཀླུ་སྒྲུབ་ཀྱིས། སེམས་
ཅན་ཐམས་ཅད་བྱང་ཆུབ་ཏུ། །སེམས་བསྐྱེད་བཅུག་ནས་བསྙེན་བྱས་
ན། །རི་དབང་རྒྱལ་པོ་ལྟར་བརྟན་པའི། །བྱང་ཆུབ་སེམས་དང་རྟག་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 411
ལྡན་འགྱུར། །ཞེས་འདྲེན་པ་ནི། གཞུང་བག་མེད་པར་ཀློག་པ་སྟེ།
རིན་ཆེན་ཕྲེང་བའི་གཞུང་དག་པ་ཕལ་ཆེ་བ་ལས། སེམས་ཅན་
རྣམས་ནི་བྱང་ཆུབ་ཏུ། །སེམས་བསྐྱེད་བཅུག་ཅིང་བརྟན་བྱས་ན། །
རི་དབང་རྒྱལ་པོ་ལྟར་བརྟན་པའི། །བྱང་ཆུབ་སེམས་ནི་རྟག་ཏུ་་་
འཐོབ། །ཅེས་མཐུན་པར་འབྱུང་བའི་ཕྱིར་རོ། །སེམས་ཅན་རྣམས་
བྱང་ཆུབ་ཏུ་སེམས་བསྐྱེད་དུ་བཅུག་ན་ཞེས་གསུངས་པ་ཙམ་གྱིས་ད་
ལྟ་སེམས་ཅན་ཐམས་ཅད་བྱང་སེམས་ཀྱི་སྡོམ་པ་སྐྱེ་བའི་རྟེན་དུ་
གསུངས་པར་འགྲོ་དགོས་ན། སྐྱེ་བོ་ཐམས་ཅད་ཚངས་པར་སྤྱོད་པ་
ཡང་དག་པར་ལེན་དུ་འཇུག་པ་དང༌། ཞེས་གསུངས་པས་སྐྱེ་བོ་
ཐམས་ཅད་ད་ལྟ་ཚངས་སྤྱོད་ཀྱི་སྡོམ་པའི་རྟེན་དུ་རུང་བར་ཡང་་་་
གསུངས་པ་ཉིད་དུ་ཅིའི་ཕྱིར་མི་འགྱུར། རིགས་དྲུག་གི་སེམས་ཅན་
ཐམས་ཅད་ལ་དུས་གཅིག་ཏུ་བྱང་སེམས་ཀྱི་སྡོམ་པ་ཕོག་པ་སྔར་བྱུང་
བའམ། ད་ལྟ་ཡོད་པའམ། ཕྱིས་འབྱུང་བ་སྲིད་པར་ཁས་ལེན་ན་
ནི། སེམས་ཅན་ཐམས་ཅད་དུས་མཉམ་དུ་བྱང་ཆུབ་སེམས་དཔར་
གྱུར་པའམ་སྲིད་པར་འགྱུར་ལ། དེ་འདྲ་བ་མི་སྲིད་ན་ནི། རི་
དབང་རྒྱལ་པོ་ལྟར་བརྟན་པའི་བྱང་ཆུབ་ཀྱི་སེམས་དང་རྟག་ཏུ་ལྡན་
པར་འགྱུར་བའི་གང་ཡིན་ཞེས་དྲིས་པའི་ལན་དུ། སྔར་ཡང་མ་བྱུང་
ད་ལྟའང་མེད། ཕྱིས་ཀྱང་འོང་མི་སྲིད་པ་དེ་འདྲ་བ་རྒྱུ་ཡིན་ནོ་ཞེས་
བསྟན་པས་སྐྱེས་བུ་ལ་ཉེ་བར་མི་མཁོ་བའི་འབྲེལ་མེད་ཀྱི་དོན་སྟོན་
པའི་རྒོལ་བ་ཆེས་མི་མཁས་པར་འགྱུར་ཞིང་། འཇོག་པོའི་གཙུག་



412 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རྒྱུན་ལེན་པའི་མན་ངག་བཞིན་དུ་ཅིའི་ཕྱིར་མི་འགྱུར། དུས་གསུམ་
གང་དུའང་མི་སྲིད་པ་དེ་དབུ་སེམས་ཀྱིས་སོ་སོར་འབྱེད་བྱེད་ཀྱི་ཁྱད་
ཆོས་སུ་གྱུར་པའང་ཡ་མཚན་ནོ། ། ཚེ་སྔ་ཕྱི་དུ་མ་བརྩིས་པའི་དབང་
དུ་བྱེད་ན་ནི། སོ་ཐར་གྱི་སྡོམ་པའི་རྟེན་དུ་མི་རུང་བའང་གང་ཞིག་
ཡོད། སྦྱོར་བའི་ཆོ་ག་ལ། འཕགས་པ་ཐོགས་མེད་ཀྱིས་སོ་ཐར་གྱི་
སྡོམ་ལྡན་ལ་བསྐྱེད་པའི་དབང་དུ་མཛད་ནས་ཕྱག་དང་མཆོད་པ་ཙམ་
ལས་མ་གསུངས་སོ། །ཞེས་སྨྲས་པས་སོ་ཐར་གྱི་སྡོམ་ལྡན་ལ་བཤགས་
པ་མི་དགོས་པར་དོན་གྱིས་སྨྲས་ལ། ལྟ་བ་ཡངས་དོག་གིས་སྤྱོད་པ་
ཡངས་དོག་བྱུང་བར་སྨྲ་བ་ནི། སྟོང་བ་ཉིད་དང་རྟེན་འབྲེལ་གཉིས་
ཕན་ཚུན་ངེས་པ་འདྲེན་པའི་གྲོགས་སུ་སོང་ནས། ཇི་ཙམ་སྟོང་བ་
ཉིད་ལ་ཕྱིན་ཅི་མ་ལོག་པའི་ངེས་པ་རྙེད་པ་དེ་ཙམ་གྱིས་ཤིན་ཏུ་ཕྲ་བའི་
བླང་དོར་གྱི་གནས་རྣམས་ལ་ངེས་པ་ཇེ་ཆེར་སོང་སྟེ། བླང་དོར་གྱི་
གནས་ལ་ཀུན་ཏུ་སྤྱོད་པ་དག་ཆེས་ཞིབ་ཏུ་འགྲོ་དགོས་པས། ཟབ་
མོ་དབུ་མའི་ལྟ་བ་རྟོགས་པའི་ཁྱད་ཆོས་ཀྱི་གཙོ་བོ་དེ་ཉིད་ཁོང་དུ་མ་
ཆུད་པར། བླང་དོར་ཞིབ་ཏུ་བྱེད་པ་ཐམས་ཅད་ལྟ་བ་མ་གོ་བའི་
འཁྲུལ་ངོ་འབའ་ཞིག་ཏུ་བཟུངས་ཤིང་། སྟོང་ཉིད་ལ་ངེས་པ་ལྟར་
སྣང་རེ་རྙེད་ན་རྒྱུ་འབྲས་ཁྱད་དུ་གསོད་པའི་ལོག་རྟོག་གི་ཐ་ཆད་དེ་
ཉིད་འོངས་པ་ཡིན་ཏེ། གཞན་དུ་ན་ལྟ་བ་ཡོངས་སུ་སོང་གིན་སྤྱོད་
པ་མི་ཞིབ་ཏུ་འགྲོ་བའི་དོན་གང་ཡིན་སྨྱོས་ཤིག གཞན་ཡང་དབུ་མ་
ལུགས་ལ་རྩ་ལྟུང་བཅུ་དགུ་ཁས་ལེན་ཞིང༌། དེ་ཉིད་སྤྱོད་པ་ཡངས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 413
པར་སྨྲ་བ་དང་། ། སེམས་ཙམ་ལུགས་ལ་རྩ་ལྟུང་བཞི་ལས་མེད་པར་
ཁས་ལེན་ཞིང༌། དེ་ཉིད་སྤྱོད་པ་དོག་པར་སྨྲ་བ་ནི། ཁས་བླངས་
ཤིན་ཏུ་འགལ་བ་སྟེ། སྤང་བྱ་ཤིན་ཏུ་མང་བ་སྤང་དགོས་པ་ནི།
སྤྱོད་པ་ཡངས་པ་དང་། སྤང་བྱ་ཉུང་ངུ་ཙམ་ཞིག་སྤངས་པས་ཆོག་
པ་ནི། སྤྱོད་པ་དོག་པའོ་ཞེས་ཤེས་རིག་དང་ལྡན་པ་སུ་ཞིག་སྨྲ།
གཞན་ཡང་བྱང་ས་ནས་གསུངས་པའི་རྩ་ལྟུང་རྣམས་ཞི་བ་ལྷས་བཤད་
པའི་ཆོ་གས་བྱང་སེམས་ཀྱི་སྡོམ་པ་བླངས་པ་ལ་རྩ་ལྟུང་དུ་མི་འགྱུར་
ཞིང་། བསླབ་བཏུས་སུ་བཤད་པའི་རྩ་ལྟུང་རྣམས་བྱང་ས་ནས་་
གསུངས་པའི་ཆོ་གས་བླངས་པའི་བྱང་སེམས་ཀྱི་སྡོམ་ལྡན་ལ་རྩ་ལྟུང་
དུ་མི་འགྱུར་བར་སྨྲ་ཞིང་། རྟེན་དེ་གཉིས་ཀ་བྱང་སེམས་ཀྱི་སྡོམ་
ལྡན་མཚན་ཉིད་པ་དང་གཞུང་གཉིས་པོ་དེས་རྩ་ལྟུང་དུ་བཤད་པ་
ཐམས་ཅད་རྩ་ལྟུང་མཚན་ཉིད་པར་སྨྲ་བ་ནི། ཧ་ཅང་རྣམ་པར་མ་
བརྟགས་པ་སྟེ། བྱང་ས་ནས་བཤད་པའི་ཆོ་ག་ལ་བརྟེན་ནས་བྱང་
སེམས་ཀྱི་སྡོམ་པ་ཐོབ་ལ་མ་ཉམས་པའི་ལས་དང་བོ་བ་ཆོས་ཅན།
ཁྱོད་ཀྱིས་ཀུན་དཀྲིས་ཆེན་པོ་ཚང་བའི་སྒོ་ནས་དཀོན་མཆོག་གསུམ་གྱི་
དཀོར་ཕྲོགས་ན་ཁྱོད་ ལ་ བྱང་ སེམས་ ཀྱི་ རྩ་ ལྟུང་ འབྱུང་ བར་ ཐལ།
ཁྱོད་བྱང་སེམས་ཀྱི་སྡོམ་ལྡན་ཡིན་པ་གང་ཞིག་ཀུན་དཀྲིས་ཆེན་པོ་
ཚང་པའི་སྒོ་ནས་དཀོན་མཆོག་གསུམ་གྱི་དཀོར་འཕྲོག་པའི་ལྟུང་བ་
ཡིན་ན་བྱང་སེམས་ཀྱི་རྩ་ལྟུང་ཡིན་དགོས་པའི་ཕྱིར། ཞེས་བརྗོད་ན་
ལན་ཅི་ཞིག་ཡོད། འདི་ནི་བྱང་སེམས་ཀྱི་སྡོམ་ལྡན་ཡིན་ཀྱང་བྱང་



414
--
-
-
-
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སེམས་ཀྱི་སྡོམ་པ་རྩ་བ་ནས་གཅོད་པའི་ལྟུང་བ་དུ་མ་ཞིག་ལ་འཇུག་པ་
མི་འགོག་པར་ཤིན་ཏུ་དོན་མ་ཡིན་པ་ཆེན་པོ་ལ་སྦྱོར་བའི་གཡང་ས་མི་
བཟང་བའོ། །དེའི་ཕྱིར་སློབ་དཔོན་ཞི་བ་ལྷས་ཀྱང་བསླབ་པ་ཀུན་
ལས་བཏུས་པར། རྒྱལ་རིགས་དང་ལས་དང་བོ་བ་དེ་དག་བྱང་
སེམས་ཀྱི་སྡོམ་ལྡན་ཡིན་ནམ་མིན། ཡིན་ན་ནི། རྒྱལ་རིགས་ལ་ལྔ་
དང་ལས་དང་བོ་བ་ལ་བརྒྱད་སོ་སོར་ངེས་པ་མི་འཐད་དོ། སྡོམ་
ལྡན་མིན་ན་ནི། དེ་དག་གི་ལྟུང་བ་འཆའ་བ་མི་རིགས་སོ། །ཉེས་པ་
དེ་དག་སྡོམ་ལྡན་གྱི་ཉེས་པར་ཡང་ཇི་ལྟར་འགྱུར་ཞེ་ན། ཞེས་དྲི་བ་
བཀོད་པའི་ལན་དུ། གང་ལ་འབྱུང་ཉེ་བ་དེ་དག་ལ་དེའི་ལྟུང་བ་
རང་མིང་ནས་སྨོས་ཏེ་བསྟན་པས་ཉེས་པ་དེ་དག་ལ་འཇིགས་པ་སྐྱེད་
པའི་ཕྱིར་ཡིན་པས་ཐམས་ཅད་ལ་ལྟུང་བར་འགྱུར་བས་ཕན་ཚུན་དུ་
སྤང་བར་བྱ། ཞེས་གསུངས་པ་འདིས་ཀྱང་རིགས་པ་མཚུངས་པའི་
ཚུལ་གྱིས་དོན་དེ་ཉིད་ལེགས་པར་བཀག་པ་ཡིན་ནོ། །གཞན་ཡང་རྗེ་
བཙུན་ འཇམ་ དབྱངས་ དང༌། རྗེ་ བཙུན་ བྱམས་ པ་ དང༌།
འཕགས་པ་ཀླུ་སྒྲུབ་དང༌། འཕགས་པ་ཐོགས་མེད་དང༌། ཞི་བ་ལྷ་
དང་། ཇོ་བོ་རྗེ་རྣམས་རང་ལུགས་ཀྱི་ལྟ་བ་དབུ་མའི་ལྟ་བ་མཐར་
ཐུག་པར་ཁྱད་པར་མེད་པ་ལ། ་ དབུ་སེམས་ཀྱི་ལྟ་བ་ཐ་དད་པའི་
དབང་གིས་དེ་དག་སྤྱོད་པ་ཡང་ཐ་དད་པར་ཇི་ལྟར་སྨྲ། བྱམས་པ་
དང་ཐོགས་མེད་ཀྱིས་གདུལ་བྱའི་ངོར་སེམས་ཙམ་གྱི་ལྟ་བ་སྟོན་པའི་
གཞུང་མང་དུ་གསུངས་པའི་ཕྱིར་རོ་སྙམ་ན། སྟོན་པ་ཤཱཀྱ་ཐུབ་པ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 415
ཡང་ལྟ་བ་དོག་ཅིང་། དེའི་དབང་གིས་སྤྱོད་པ་ཡང་དོག་པ་བྱམས་
པ་ཐོགས་མེད་སོགས་དང་མཚུངས་པར་ཁས་ལེན་རིགས་པར་འགྱུར་
ཏེ། གདུལ་བྱའི་ངོར་སེམས་ཙམ་གྱི་ལྟ་བ་ཞལ་གྱིས་བཞེས་པའི་མདོ་
མང་དུ་གསུངས་པའི་ཕྱིར་རོ། །ཇོ་བོ་རྗེ་ལྟ་བ་དབུ་མ་འཛིན་པ་དང་
སྤྱོད་པ་དོག་པ་ཐོགས་མེད་སོགས་དང་མཚུངས་པར་ཁྱེད་རང་གིས་
ཁས་བླངས་པའི་ཕྱིར། ལྟ་བ་ཡངས་ན་སྤྱོད་པ་ཡངས་པ་དང་། ལྟ་བ་
དོག་ན་སྤྱོད་པ་དོག་པས་ཁྱབ་པ་ལ་དངོས་ཀྱི་མ་ངེས་པ་རང་ཉིད་ཀྱིས་
འཕངས་པ་ཡིན་ནོ། ། སྤྱོད་འཇུག་ལས། ཇི་ལྟར་སྔོན་གྱི་བདེ་་་
གཤེགས་ཀྱིས། །ཞེས་སོགས་གསུངས་པ་འདི་སྨོན་འཇུག་གཉིས་ཀ་
ཕྱོགས་གཅིག་ཏུ་ལེན་པའི་ཆོ་ག་ཡིན་ན། ཚུལ་ཁྲིམས་ཀྱི་ནི་བསླབ་
པ་དང༌། ། ཞེས་ སོགས་ཀྱི་སྒོ་ནས་རིགས་ལྔའི་སྡོམ་གཟུང་གི་ཆོ་ག་
གསུངས་པ་འདི་ཡང་སྔགས་དང་བྱང་སེམས་ཀྱི་སྡོམ་པ་གཉིས་ཀ་དུས་
གཅིག་ཏུ་ལེན་པའི་ཆོ་ག་ཡིན་པར་འགྱུར་རོ། །དེ་འདོད་ན་པཎ་གྲུབ་
ཚད་ལྡན་གྱིས་མཛད་པའི་དཀྱིལ་ཆོག་དུ་མ་ཞིག་ལས། རིགས་ལྔའི་
སྡོམ་གཟུང་དེ་ཉིད་ཀྱི་བར་མ་ཆད་ཀྱི་སྔ་རོལ་ཏུ། དཀོན་མཆོག་
གསུམ་ལ་བདག་སྐྱབས་མཆི། །ཞེས་སོགས་ཀྱིས་བྱང་སེམས་ཀྱི་སྡོམ་
པ་གཟུང་བར་གསུངས་པ་ཐམས་ཅད་མི་འཐད་པར་འགྱུར་རོ། །
སློབ་དཔོན་ཐོགས་མེད་ཉན་ཐོས་དང་བསྟུན་ནས། སྡོམ་པ་སླར་ཡང་
བླང་བར་བྱ། ། ཞེས་ སོགས་བཞེད་ལ། འཕགས་པ་ཀླུ་སྒྲུབ་ནམ་
མཁའི་སྙིང་བོ་ལ་གསོལ་བ་གདབ་ པ་ སོགས་མཛད་ཅེས་པ་ལུགས་



416 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཉིས་ཀྱི་ཕྱིར་བཅོས་མི་འདྲ་བའི་ཁྱད་པར་དུ་སྨྲས་ནས། སླར་ཡང་
དབུ་མ་ལུགས་ཀྱི་ཕྱིར་བཅོས་ཚུལ་འཆད་པ་ན་ཐུན་ཚོད་འདས་ཏེ་རྩ་
ལྟུང་བྱུང་ན་སྡོམ་པ་སླར་ཡང་བླང་བར་བྱ་ཞེས་སྨྲས་པ་རང་ཚིག་་
དངོས་སུ་འགལ་བ་ཇི་ལྟར་མ་ཡིན། སྨོན་སེམས་རྐྱང་བ་ཆོ་གས་
བླངས་པ་ལ་བར་མ་དགེ་བ་ཙམ་ཡོད་ཀྱི་བྱང་སེམས་ཀྱི་སྡོམ་པ་མེད་
པས་བྱང་སེམས་ཀྱི་སྡོམ་པ་དང་འགལ་བའི་ལྟུང་བ་རྣམ་པར་བཞག་
ཏུ་མེད་པའི་ཕྱིར། ལྟུང་བ། ལྟུང་མེད། ལྟུང་བའི་གཟུགས་
བརྙན། ལྟུང་བ་མ་ཡིན་པའི་གཟུགས་བརྙན་རྣམས་ཤེས་པར་བྱེད་
པ་སྨོན་སེམས་རྐྱང་བའི་བསླབ་བྱར་འཆད་པའང་མི་འཐད་དོ། །
དབུ་མ་ལུགས་ཀྱི་བསླབ་བྱ་རྒྱས་པ་ལ་སློབ་ཚུལ་འཆད་པ་ན། སྤྱོད་
འཇུག བསླབ་བཏུས། རིན་ཆེན་ཕྲེང་བ། མདོ་ཀུན་ལས་བཏུས།
བྱང་ས། སྡོམ་པ་ཉི་ཤུ་བ་སོགས་ནས་གསུངས་པའི་བྱང་སེམས་ཀྱི་ཐུན་
མོང་མ་ཡིན་པའི་བསླབ་བྱས་ཐམས་ཅད་ལ་བསླབ་པར་བྱ་ཞེས་སྨྲས་
པ་ནི། སྤྱོད་འཇུག་བསླབ་བཏུས་སོགས་ནས་གསུངས་པའི་བསླབ་
བྱ་ཐམས་ཅད་དབུ་མ་ལུགས་དང་། བྱང་ས། སྡོམ་པ་ཉི་ཤུ་བ་
སོགས་ནས་གསུངས་པའི་བསླབ་བྱ་ཐམས་ཅད་སེམས་ཙམ་ལུགས་སུ་
སོ་སོར་ངེས་ཤིང་། དེ་དག་ཕན་ཚུན་བསྲེ་བར་མི་བྱ་ཞེས་ཁས་་་
བླངས་ པ་ དང་ ཁས་ བླངས་ དངོས་ སུ་ འགལ་ བ་ ཇི་ ལྟར་ མ་ ཡིན།
བསླབ་བྱ་ལ་སློབ་ཚུལ་འབྲིང་བོ་འཆད་པ་ན། སྨོན་པ་མི་འདོར།།
ལོག་ལྟ་མི་བསྐྱེད། ནག་པོའི་ཆོས་བཞི་སྤོང་བ་ཙམ་ལ་བསླབས་པས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 417 །
ཆོག་པར་སྨྲས་པས་ནི། དབུ་མ་ལུགས་ཀྱི་རྩ་ལྟུང་བཅུ་དགུར་སྨྲས་
པ་རྣམས་ཀྱི་ནང་ནས། ལོག་པར་ལྟ་བ་འཛིན་པ་དང་། ཞེས་པ་
དང་། བྱང་ཆུབ་སེམས་ནི་ཡོངས་འདོར་དང༌། །ཞེས་པ་གཉིས་མ་
གཏོགས་ལྷག་མ་རྩ་ལྟུང་བཅུ་བདུན་པོ་དབུ་མ་ལུགས་ཀྱི་སྡོམ་པ་
བླངས་པས་ཀྱང་བསྲུང་མི་དགོས་པར་ཁས་བླངས་པ་ཡིན་ལ། བྱང་
སེམས་ཀྱི་སྡོམ་ལྡན་ལས་དང་བོ་བས་འཇུག་སྡོམ་གྱི་བསླབ་བྱ་སྒོ་་་
གསུམ་གྱི་སྡིག་པ་ཅི་ནུས་ཀྱིས་སྤོང་བ་དང༌། དགེ་བ་ལ་ཅི་ནུས་
འབད་པ་ཙམ་གྱིས་ཆོག་པར་སྨྲས་པས་ནི། བྱང་སེམས་ལས་དང་བོ་
བའི་བྱང་སེམས་ཀྱི་སྡོམ་པའི་བསླབ་བྱ་ལ་ཉན་ཐོས་པའི་སྐྱབས་འགྲོའི་
བསླབ་བྱ་ལས་ཀྱང་ལྷག་པོ་ཅིའང་མེད་པར་ཁས་བླངས་པ་ཡིན་པས་
ཤིན་ཏུ་དོན་མ་ཡིན་པ་ཆེན་པོ་ལ་སྦྱོར་བའི་སྒོར་གྱུར་པ་ཡིན་ཞིང་།
ཚུལ་དེ་ལྟ་བུའི་བསླབ་བྱ་འདོམས་ཚུལ་བྱེད་པ་དག་གིས་ནི། སྡོམ་
པ་ཐོབ་ནས་རྩ་ལྟུང་བསྲུང་དགོས་པའི་གོ་བ་ཙམ་ཡང་སློབ་མའི་རྒྱུད་
ལ་ བསྐྱེད་ནུས་ པར་ མ་ མཐོང་ངོ༌། ། སྨོན་ སེམས་ ཀྱི་ བསླབ་ བྱ་ ལ།
སེམས་ཅན་རྣམས་ཀྱི་དོན་དུ་སངས་རྒྱས་ཐོབ་པར་བྱ་སྙམ་པའི་བསམ་
པ་རྐྱང་བས་ཆོག་པར་སྨྲས་པས་ནི། སྨོན་སེམས་ཀྱི་བསླབ་བྱ་སྨོན་
སེམས་ཉིད་ཡིན་གྱི་དེ་ལས་གཞན་པའི་བསླབ་བྱ་མི་དགོས་པར་སྨྲས་
པ་ཡིན་ནོ། །རྩ་ལྟུང་བསྐྱེད་པ་ཐུན་ཚོད་ལ་བལྟོས་དགོས་པར་འདོད་
པ་ཤིན་ཏུ་མང་བར་འདུག་པ་དག་གི་ལུགས་ལ། ཐུན་ཚོད་ཀྱང་ཉེ་
བར་འཁོར་གྱིས་ཞུས་པ་ལས། བྱང་སེམས་ལ་སྔ་དྲོ་ལྟུང་བ་བྱུང་ན་



418 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཕྱེད་ལ་བྱང་ཆུབ་ཀྱི་སེམས་དང་མ་བྲལ་བར་གནས་ན་དེའི་ཚུལ་་་་
ཁྲིམས་མཐའ་མེད་དོ། །དེ་བཞིན་དུ་ཕྱེད་ལ་བྱུང་ན་ཕྱི་དྲོ་དང༌། ཕྱི་
དྲོ་བྱུང་ན་སྲོད་ལ་དང་། སྲོད་ལ་བྱུང་ན་ནམ་གུང་དང་། ནམ་
གུང་ལ་བྱུང་ན་ཐོ་རངས་བྱང་ཆུབ་ཀྱི་སེམས་དང་མ་བྲལ་བར་གནས་
ན་དེའི་ཚུལ་ཁྲིམས་མཐའ་མེད་དོ། །ཞེས་གསུངས་པས། ཐོ་རངས་
བྱུང་ན་སྔ་དྲོ་ལ་ཞེས་པ་ཡང་དོན་གྱིས་འཐོབ་པའི་ཕྱིར་ཉིན་ལ་ཆ་
གསུམ་མཚན་ལ་ཆ་གསུམ་བྱས་པའི་ཉིན་ཞག་གི་དྲུག་ཆའོ་ཞེས་འདོད་
དོ། །ཐུན་ཚོད་ཀྱི་རྣམ་གཞག་དེ་ཉིད་མདོའི་དོན་གཏན་མ་ཡིན་ཏེ།
མདོ་དེ་ཉིད་ལས། ཉེ་བར་འཁོར་ཇི་ལྟར་ན་ཐེག་པ་ཆེན་པོ་ལ་ཡང་
དག་པར་ཞུགས་པའི་བྱང་ཆུབ་སེམས་དཔའ་རྣམས་ཀྱི་བསླབ་པ་་་
བཅོས་སུ་ཡོད་པ་ཡིན་ལ། ཉན་ཐོས་ཀྱི་ཐེག་པ་བ་རྣམས་ཀྱི་བསླབ་
པ་བཅོས་སུ་མེད་པ་ཡིན་ཞེ་ན། ཉེ་བར་འཁོར་འདི་ལ་ཐེག་པ་ཆེན་
པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་ནི། གལ་ཏེ་
སྔ་དྲོའི་དུས་ཀྱི་ཚེ་ཉེས་པ་བྱུང་ལ་གུང་ཚིགས་ཀྱི་དུས་ཀྱི་ཚེ་ཐམས་ཅད་
མཁྱེན་པ་ཉིད་ཀྱི་སེམས་དང་མ་བྲལ་བར་གནས་པར་བྱེད་ན་ཐེག་པ་
ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའི་ཚུལ་
ཁྲིམས་ཀྱི་ཕུང་བོ་ཡོངས་སུ་མ་གཏུགས་པ་ཁོ་ན་ཡིན་ནོ། །ཞེས་དང་།
དེ་བཞིན་དུ་གུང་ཚིགས་དང་ཕྱི་དྲོ། ཕྱི་བྲོ་དང་མཚན་མོའི་ཐུན་
དང་བོ། ཐུན་དང་བོ་དང་མཚན་མོའི་གུང་ཐུན། གུང་ཐུན་དང་
ཐ་མ་གཉིས་ལ་ཡང་དེ་ལྟར་གསུངས་པའི་མཐར། ཉེ་བར་འཁོར་དེ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 419
ལྟར་ན་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་
དཔའ་རྣམས་ཀྱི་བསླབ་པ་ནི། བཅོས་སུ་ཡོད་པ་ཡིན་ཏེ། དེ་ལ་ནི།
བྱང་ཆུབ་སེམས་དཔའ་འགྱོད་པའི་ཀུན་ནས་ལྡང་བ་ཧ་ཅང་བསྐྱེད་
པར་མི་བྱ་ཞིང་ཧ་ཅང་ཡིད་ལ་གཅགས་པར་ཡང་མི་བྱའོ། །ཉེ་བར་
འཁོར་དེ་ལ་ཉན་ཐོས་ཀྱི་ཐེག་པ་བ་ཡང་དང་ཡང་དུ་ཉེས་པ་བྱུང་ན་ནི།
ཉན་ཐོས་ཀྱི་ཐེག་པ་བའི་ཚུལ་ཁྲིམས་ཀྱི་ཕུང་བོ་ཉམས་པ་དང་རབ་ཏུ་
ཉམས་པ་དང་ཡོངས་སུ་གཏུགས་པ་ཡིན་པར་རིག་པར་བྱའོ། །དེ་
ཅིའི་ཕྱིར་ཞེ་ན། ཉན་ཐོས་ཀྱི་ཐེག་པ་བས་ནི། ཉོན་མོངས་པ་
ཐམས་ཅད་སྤང་བའི་ཕྱིར་མགོ་དང་གོས་ལ་མེ་འབར་བ་ལྟར་བྱ་་་
དགོས་པའི་ཕྱིར་ཏེ། དེ་ལྟར་ན་ཉན་ཐོས་ཀྱི་ཐེག་པ་ལྷག་པའི་
བསམ་པས་ཡོངས་སུ་མྱང་ལས་འདའ་བར་འདོད་པ་རྣམས་ཀྱི་བསླབ་
པ་ནི། བཅོས་སུ་མེད་པ་ཡིན་ནོ་ཞེས་གསུངས་ཤིང༌། སྔ་དྲོ་ལྟུང་
བ་བྱུང་ན་ཞེས་པའི་ལྟུང་བ་དེ་ནི་རྩ་ལྟུང་ཡིན་ཏེ། ཐེག་ཆེན་དང་
ཉན་ཐོས་ཀྱི་བསླབ་པ་གཉིས་ཕྱིར་བཅོས་སུ་ཡོད་མེད་ཀྱི་ཁྱད་པར་
ཞུས་པའི་ལན་དུ་བྱང་སེམས་ཀྱི་བསླབ་པ་ཕྱིར་བཅོས་སུ་ཡོད་པ་དང་
ཉན་ཐོས་ཀྱི་ཐེག་པ་བ་ལ་ལྟུང་བ་དེ་བྱུང་ན་སླར་བཅོས་སུ་མེད་པའི་
ཁྱད་པར་ཕྱེ་ནས་གསུངས་པའི་ཕྱིར་ཏེ། རྩ་ལྟུང་ལས་གཞན་པའི་
ལྟུང་བ་ཕྱིར་བཅོས་སུ་རུང་བ་ནི། ཉན་ཐོས་ལ་ཡང་ཡོད་པས་བྱང་
སེམས་ཀྱི་ཁྱད་ཆོས་མ་ཡིན་པའི་ཕྱིར་རོ། །ཁྱེད་ལྟར་ན་སྔ་དྲོའི་ཐུན་
ཚོད་ཀྱི་དུས་ན་རྩ་ལྟུང་མ་བྱུང་ཞིང༌། ཐུན་ཚོད་དེ་ལས་འདས་པ་ན་



420 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། ་
རྩ་ལྟུང་བྱུང་ན་ཞེས་སོགས་སུ་གསུང་དགོས་པ་ལ་མདོ་དེས་སྔ་དྲོའི་
དུས་ན་ལྟུང་བ་བྱུང་ན་ཞེས་སོགས་ཀྱི་སྒོ་ནས་ཐུན་དྲུག་སོ་སོའི་ནང་དུ་
ལྟུང་བ་བྱུང་བ་ལ་དངོས་སུ་གསུངས་ཤིང༌། ཁྱེད་ལྟར་ན་ཐུན་དེ་
དང་དེ་མ་འདས་པར་གཉེན་པོས་སླེབས་དགོས་ཤིང༌། མདོ་དེ་ཉིད་
ལས་སྔ་དྲོ་ལྟུང་བ་བྱུང་ན་གུང་ཚིགས་ལ་ཞེས་གསུངས་ལ། སྔ་དྲོ་
དང་གུང་ཚིགས་གཉིས་ཐུན་ཚོད་སོ་སོ་བར་ཁྱེད་རང་ཡང་འདོད་པའི་
ཕྱིར་དང་། མདོ་ལས། ཐམས་ཅད་མཁྱེན་པ་ཉིད་ཀྱི་སེམས་དང༌
མ་བྲལ་བར་གནས་པར་བྱེད་ན། ཞེས་སྨོན་སེམས་དང་མ་བྲལ་བ་
ལ་གསུངས་པས་ཁྱེད་ཐུན་ཚོད་ཀྱི་ནང་དུ་གཉེན་པོས་སླེབས་པར་
འདོད་པ་དང་དོན་གཅིག་ཏུ་འོང་དོན་མེད་པའི་ཕྱིར་ཐུན་ཚོད་ལ་
བལྟོས་པ་མདོ་དེ་ཉིད་ཀྱི་དོན་མ་ཡིན་པ་ཞེས་གསལ་ལོ། །འོ་ན་རྩ་
ལྟུང་བྱུང་ཡང་ཚུལ་ཁྲིམས་ཀྱི་ཕུང་བོ་ཡོངས་སུ་མ་གཏུགས་པ་ཁོ་ན་
ཡིན་ནོ། །ཞེས་གསུངས་པ་ཇི་ལྟར་འཐད་ཅེ་ན། སྐྱོན་མེད་དེ་མདོ་
འདི་ཉིད་བསླབ་བཏུས་སུ་དྲངས་པར་འགྱུར་ལས། ཚུལ་ཁྲིམས་ཀྱི་
ཕུང་བོ་མཐའ་མེད་དོ། །ཞེས་འབྱུང་བ་ལྟར་ཡིན་ཏེ། དཔེར་ན་ནི།
བྱང་སེམས་ཀྱི་རྒྱུད་ཀྱི་ཚུལ་ཁྲིམས་དེ་རྩ་ལྟུང་བྱུང་ནས་ཕྱིར་བླང་དུ་
མེད་ན་དེའི་མཐའ་དེ་ཙམ་དུ་ཟད་པས་མཐའ་ཡོད་ན་ཡང་སླར་བླང་
དུ་ཡོད་པས་སླར་རྒྱུད་ལ་སྐྱེ་མི་རུང་དུ་སོང་བའི་སྒོ་ནས་ཟད་པའི་
མཐའ་མེད་ཅེས་པའི་དོན་ཡིན་པའི་ཕྱིར་རོ། །འོ་ན་ལམ་སྒྲོན་འགྲེལ་
བར། ཐུན་ཚིགས་དྲུག་པོ་དུམ་བུ་བཅོ་བརྒྱད་འགྱུར། ། སྔ་དྲོའི་



-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 421_
ཐུན་ལ་དུམ་བུ་གསུམ་ཡོད་པའི། ། དུམ་བུ་དང་བོ་དུམ་བུ་བར་མ་
ལ། །ཉེས་པ་བྱུང་བ་དུམ་བུ་ཐ་མ་དེར། ། བྱང་ཆུབ་སེམས་བརྗོད་
བྱང་ཆུབ་སེམས་དཔའ་ཉམས། ། ཕྱི་མ་ལྔ་ཡང་དེ་བཞིན་བསྒྲེ་བར་
བྱ། །ཞེས་གསུངས་པ་ཇི་ལྟར་དྲང་ཞེ་ན། དེ་ནི་ལུང་དེའི་འཕྲོ་ཉིད་
ནས། དུམ་བུ་དང་བོར་ལེགས་པར་གསོ་བྱེད་པ། ། སྐྱེས་བུ་རབ་
ཡིན་འབྲིང་ནི་གཉིས་ལས་སོ། །དུམ་བུ་ཐ་མར་གསོ་བ་ཐ་མ་སྟེ། ། ་
ཞེས་གསུངས་ཤིང་དེར་མ་ཟད་སྐྱེས་བུ་རབ་ཀྱི་རབ་ནི། སྐད་ཅིག་
དང་བོ་དང་། རབ་ཀྱི་འབྲིང་ནི། གཉིས་པ་དང་། རབ་ཀྱི་ཐ་ ་
མ་ནི། སྐད་ཅིག་གསུམ་པར་གསོ་བས་དགུ་དྲུག་ང་བཞིར་ཡང་
གསུངས་ཏེ།འདི་དག་ནི། གང་ཟག་རབ་འབྲིང་ཐ་མའི་ལྟུང་བ་ཕྱིར་
འཆོས་ཚུལ་གྱི་ཁྱད་པར་སྟོན་པ་ཡིན་གྱི། ཕམ་པར་འགྱུར་བ་ཐུན་
ཚོད་ལ་བལྟོས་པར་སྟོན་པ་མ་ཡིན་ནོ། །འོ་ན་ཉེ་བར་འཁོར་གྱིས་ཞུས་
པའི་མདོ་ལས་སྔ་དྲོ་ལྟུང་བ་བྱུང་ལ་ཞེས་སོགས་གསུངས་པའི་ལྟུང་བ་
དེ་བྱང་སེམས་དང་སོ་ཐར་གང་གི་རྩ་ལྟུང་ཡིན་ཞེ་ན། འདི་ནི།
ངེས་པར་སོ་སོ་ཐར་བའི་རྩ་ལྟུང་ཡིན་ཏེ། མདོ་དེ་ཉིད་ལས་སླར་
ཡང་བླང་དུ་རུང་བ་ལ་སྨོན་སེམས་དང་མ་བྲལ་བ་ཁྱད་ཆོས་སུ་དགོས་
པར་གསུངས་ཤིང། སྨོན་སེམས་བཏང་བ་ལ་ཡང་ཚེ་དེ་ལ་བྱང་
སེམས་ཀྱི་སྡོམ་པ་སླར་བླངས་ན་སྐྱེ་བ་དུ་མ་ཞིག་ཡོད་པའི་ཕྱིར་དང་།
མདོ་དེའི་གོང་དུ་ཉེ་བར་འཁོར་གྱིས། ཉན་ཐོས་ཀྱི་ཐེག་པ་་་་་
རྣམས་ཀྱི་སོ་ སོ་ ཐར་བའི་ སྡོམ་ པ་ནི། ཇི་ལྟར་བརྗོད་ པར་བགྱི།



422 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རང་སངས་རྒྱས་ཀྱི་སོ་སོ་ཐར་བའི་སྡོམ་པ་ནི། ཇི་ལྟར་བརྗོད་པར་
ངགྱི། ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་
དཔའ་རྣམས་ཀྱི་སོ་སོ་ཐར་བའི་སྡོམ་པ་ནི། ཇི་ལྟར་བརྗོད་པར་
བགྱི། ཞེས་རྟེན་གྱི་གང་ཟག་ཉན་རང་བྱང་སེམས་གསུམ་གྱི་རྒྱུད་ལ་
ཡོད་པའི་སོ་ཐར་གྱི་སྡོམ་པའི་ཁྱད་པར་ཞུས་པའི་ལན་དུ། བྱང་
སེམས་ཀྱི་བསླབ་པ་བཅོས་སུ་ཡོད་པ་དང་ཉན་ཐོས་ཀྱི་བསླབ་པ་་་
བཅོས་སུ་མེད་པར་སྨྲོས་ཤིག ཅེས་བྱང་སེམས་ཀྱི་རྒྱུད་ཀྱི་སོ་ཐར་གྱི་
སྡོམ་པ་སླར་བཅོས་སུ་ཡོད་པ་དང་ཉན་ཐོས་ཀྱི་རྒྱུད་ཀྱི་སོ་ཐར་གྱི་སྡོམ་
པ་སླར་བཅོས་སུ་མེད་པར་གསུངས་པ་དེ་ཉིད་ཀྱི་རྒྱུ་མཚན་རྒྱས་པར་
འཆད་པ་གོང་དུ་དྲངས་པའི་མདོ་དེ་ཉིད་ཡིན་པའི་ཕྱིར་རོ། །དེ་ཡང་
དགེ་སློང་བྱང་ཆུབ་སེམས་དཔའ་ལྟ་བུ་ཞིག་གིས་དགེ་སློང་གི་སྡོམ་
པའི་རྩ་ལྟུང་ལ་འཇུག་པ་ནི་སྦྱོར་བའི་སྔ་རོལ་ནས་བརྩམས་ཏེ་མཇུག་
རྫོགས་པའི་དེ་མ་ཐག་ཡན་ཆད་དུ་སྨོན་སེམས་ཐོབ་ལ་མ་ཉམས་པའི་
སྒོ་ནས་མ་བྲལ་བར་ཡོད་ན་རྩ་ལྟུང་བྱུང་ཡང་སེམས་དེའི་མཐུས་ལྟུང་
བ་དེ་ཉིད་ཚེ་དེ་ལ་དགེ་སློང་གི་སྡོམ་པ་སྐྱེ་བ་ལ་གེགས་བྱེད་པའི་སྟོབས་
དང་མི་ལྡན་པའི་ནུས་ཆུང་དུ་སྐྱེས་ཏེ། དེའི་ཕྱིར་ཚེ་དེ་ལ་དགེ་སློང་
གི་ སྡོམ་ པ་ སླར་ཡང་བླངས་ ན་ སྐྱེ་ ཞིང་ བཅོས་ སུ་ རུང་ བ་ ཡིན་ལ།
རྟེན་གྱི་གང་ཟག་བྱང་སེམས་མ་ཡིན་པ་ལ་ནི། རྩ་ལྟུང་ལ་འཇུག་
པའི་སྦྱོར་དངོས་རྗེས་ཀྱི་གནས་སྐབས་ན་རྩ་ལྟུང་དེ་ཉིད་ནུས་ཆུང་དུ་
བྱེད་པའི་གཉེན་པོ་སྟོབས་ལྡན་དེ་ལྟ་བུ་མེད་པའི་ཕྱིར་རྩ་ལྟུང་དེ་ཉིད་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 423
ཚེ་དེ་ལ་སླརེ་སོ་ཐར་གྱི་སྡོམ་པ་རྒྱུད་ལ་སྐྱེ་བའི་གེགས་བྱེད་སྟོབས་ལྡན་
དུ་སྐྱེས་ནས་བཅོས་སུ་མི་རུང་བར་བྱེད་པ་ཡིན་ནོ། །སྔ་དྲོ་ཞེས་པ་ནི།
སྐྱ་རེངས་ཤར་ནས་གུང་ཚིགས་ལ་མ་སླེབས་པའི་བར་སྤྱི་ལ་བྱེད་པས།
གུང་ཚིགས་ལ་ཞེས་པ་ནི། ལྟུང་བ་བྱུང་བའི་དེ་མ་ཐག་གི་མཚོན་
བྱེད་དེ། རྩ་ལྟུང་བྱུང་བའི་དེ་མ་ཐག་ཡན་ཆད་ལ་སྨོན་སེམས་མ་
ཉམས་པར་ཡོད་ན་ཞེས་བྱ་བའི་དོན་ནོ། །རྒྱུ་མཚན་འདི་དག་གི་ཕྱིར་
རྒྱལ་སྲས་ཞི་བ་ལྷས་ཀྱང་བསླབ་བཏུས་སུ་མདོ་དེ་དག་བྱང་ཆུབ་ཀྱི་
སེམས་ ཀྱི་ མཐུས་ སྡིག་ ལྟུང་ འདག་ པའི་ ཤེས་ བྱེད་ དུ་ དྲངས་ ལ།
ཐབས་ལ་མཁས་པའི་མདོ་ལས་ཀྱང་། རིགས་ཀྱི་བུ་འདི་ལ་བྱང་
ཆུབ་སེམས་དཔའ་ཐབས་ལ་མཁས་པས་ཅི་སྟེ་བརྒྱ་ལ་ལ་ལ་ཞིག་ཏུ་
སྡིག་པའི་གྲོགས་པོའི་དབང་གིས་ཉེས་པ་བྱུང་ན་དེ་འདི་ལྟར་སློབ་
བོ། །གལ་ཏེ་བདག་གིས་ཕུང་བོ་འདི་དག་གིས་ཡོངས་སུ་མྱ་ངན་ལས་
འདའ་བར་བྱ་ན་ནི། བདག་གིས་སེམས་ཡོངས་སུ་གདུང་བ་དང་
ལྡན་པར་ཡང་འགྱུར་གྱིས། འདི་ལྟར་བདག་གིས་སེམས་ཅན་་་་་
ཡོངས་སུ་སྨིན་པར་བྱ་བའི་ཕྱིར་ཕྱི་མའི་མཐའི་མུར་འཁོར་བ་ན་་་་
གནས་པ་དེ་ལྟ་བུའི་གོ་ཆ་བགོས་ལ། བདག་གི་སེམས་ལ་གདུང་བ་
ནི། མི་བྱ་ཡི། ཇི་ལྟ་ཇི་ལྟར་འཁོར་བར་འགྱུར་བ་དེ་ལྟ་དེ་ལྟར་དེ་
སེམས་ཅན་ཡོངས་སུ་སྨིན་པར་བྱེད་དོ། །ལྟུང་བ་འདི་ཡང་ཆོས་
བཞིན་དུ་གསོ་བར་བྱའོ། །ཕྱིས་ཉེས་པ་མི་བྱའོ་སྙམ་དུ་སེམས་སོ། །
རིགས་ཀྱི་བུ་ཡོངས་སུ་བརྟག་པ་བཟུངས་ན་གལ་ཏེ་རབ་ཏུ་བྱུང་བའི་



424
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱང་ཆུབ་སེམས་དཔའ་རྩ་བའི་ལྟུང་བ་བཞི་བོ་ཐམས་ཅད་ཞིག་པར་
གྱུར་ཀྱང་ཐབས་ལ་མཁས་པ་འདིས་སེལ་བར་བྱེད་པ་ལྟ་ན་བྱང་ཆུབ་
སེམས་དཔའ་ལ་ལྟུང་བར་མི་འགྱུར་བར་ང་སྨྲའོ། །ཞེས་གསལ་བར་
གསུངས་ཤིང་མདོ་གཉིས་ཀ་ནས་བྱང་སེམས་ཀྱི་རྒྱུད་ཀྱི་སོ་ཐར་ཁོ་ན་
ལ་གསུངས་པས། སླར་དགེ་སློང་གི་རྟེན་ལ་རྩ་ལྟུང་བྱུང་ནས་ཕྱིས་
བྱང་སེམས་སུ་གྱུར་པ་ན་དགེ་སློང་གི་སྡོམ་པ་བསྐྱར་ནས་བླངས་ཀྱང་
སྐྱེ་བ་མ་ཡིན་ནོ། །ཐབས་ལ་མཁས་པའི་མདོ་འདི་ཉིད་ལ་འཁྲུལ་ནས་
ཁ་ཅིག་ཐེག་ཆེན་གྱི་ལུགས་ལ་དགེ་སློང་སོ་ཐར་གྱི་ཕམ་པ་བྱུང་བ་སླར་
བསྐྱར་བས་སྔོན་བཞིན་དགེ་སློང་གི་སྡོམ་པ་རྣམ་པར་དག་པ་སྐྱེའོ་
ཞེས་སྨྲ་བ་ནི། ཐེག་ཆེན་གྱི་ལུགས་ཀྱི་སོ་ཐར་དང་ཐེག་ཆེན་པའི་
རྒྱུད་ཀྱི་སོ་ཐར་གཉིས་མ་ཕྱེད་པར་ཐེག་ཆེན་པའི་གྲུབ་མཐའ་དང་
ཐེག་ཆེན་པའི་གང་ཟག་གཅིག་ཏུ་འཁྲུལ་བའི་ནོར་བ་ཆེན་པོ་སྟེ་འདི་
འདྲ་ཤིན་ཏུ་མང་ངོ༌། །ཉེ་བར་འཁོར་གྱིས་ཞུས་པའི་མདོའི་དོན་ནི།
ཇི་སྐད་བཤད་པ་དེ་ལྟར་ཡིན་པའི་ཕྱིར་བྱང་སེམས་ཀྱི་རྩ་ལྟུང་བསྐྱེད་
པ་ཐུན་ཚོད་ལ་བལྟོས་པའི་ཤེས་བྱེད་དུ་འདྲེན་པ་ལ་འབྲེལ་གང་ཡང་
ཡོད་པ་མ་ཡིན་ནོ། །དགེ་བ་ལ་ཅི་ནུས་ཀྱིས་བསླབ་པར་བྱ་བ་ཉིད་
བྱང་ སེམས་ ཀྱི་ སྡོམ་ པའི་ བསླབ་ བྱ་ མདོར་ བསྡུས་ པར་ སྨྲ་ བ་ ནི།
བསླབ་བཏུས་ལས། དེ་བས་ན་རང་གི་མཐུ་དང་སྦྱར་ཏེ་དགེ་བའི་
རྩ་བ་གཅིག་ཙམ་ཡང་ཡང་དག་པར་བླངས་ཏེ་བསྲུང་བར་བྱ། ཞེས་
གསུངས་ནས་དེའི་ཤེས་བྱེད་དུ་སའི་སྙིང་བོའི་མདོ་དང་། སྨན་གྱི་



་
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། ་425
བླ་བཻ་ཌཱུརྱ་འོད་ཀྱི་རྒྱལ་པོའི་མདོ་དྲངས་པ་ལ་འཁྲུལ་བར་སྣང་ནའང་།
དེ་དག་གི་དོན་ནི། སྨོན་སེམས་བསྐྱེད་པ་དེས་བྱང་སེམས་ཀྱི་བསླབ་
བྱ་མཐའ་དག་ལ་ད་ལྟ་ནས་སློབ་པར་ནུས་མི་ནུས་རང་གི་བློའི་མཐུ་ལ་
བརྟགས་ནས། གལ་ཏེ་མི་ནུས་ན་ཐོག་མར་དགེ་བའི་རྩ་བ་གཅིག་
ཙམ་ཡང་དག་པར་བསྲུང་བ་ནས་བཟུངས་ཏེ་གོང་ནས་གོང་དུ་སྤེལ་
ཞིང་རིམ་གྱིས་བློ་སྦྱངས་ནས། མཐར་བསླབ་བྱ་མཐའ་དག་ལ་སློབ་
ནུས་པར་གྱུར་པ་ན་དེ་ནས་བྱང་སེམས་ཀྱི་སྡོམ་པ་བླངས་ཏེ་བསླབ་བྱ་
མཐའ་དག་ལ་བསླབ་པར་བྱའི། དེ་ལྟ་མ་ཡིན་པར་བསླབ་བྱ་མཐའ་
དག་ལ་སློབ་ནུས་པའི་བློའི་མཐུ་མེད་པ་ནས་བྱང་སེམས་ཀྱི་སྡོམ་པ་
བླངས་ཏོ་ཚུལ་བཞིན་དུ་མ་བསྲུངས་ན་སངས་རྒྱས་སྲས་བཅས་དང་ལྷ་
དང་བཅས་པའི་འཇིག་རྟེན་བསླུས་པར་འགྱུར་བ་ལ་སོགས་པའི་ཉེས་
དམིགས་དཔག་ཏུ་མེད་པ་དག་འབྱུང་བས་དེ་ལྟར་བྱར་མི་རུང་ངོ༌
ཞེས་སྟོན་པ་ཡིན་པར་གོང་དུ་དྲངས་པའི་ལུང་དེ་ཉིད་ཀྱི་གོང་འོག་གི་
བསླབ་བཏུས་ཀྱི་ཚིག་རྣམས་དང་སྨན་བླའི་མདོ་དེ་ཉིད་ལས་ཤིན་དུ་
གསལ་བའི་ཕྱིར། ཉེས་དམིགས་དེ་དག་ཆེད་དུ་གཉེར་ནས་འབྱུང་
བར་བྱ་བའི་དོན་དུ་ལྡོག་སྟེ་མ་སྨྲ་ཞིག ཡང་བོད་སྔ་ཕྱི་མང་བོ་ཞིག་
རང་དོན་ཡིད་བྱེད་ཀྱི་བསམ་པ་མ་ལོག་ན་བྱང་སེམས་ཀྱི་སྡོམ་པ་མི་སྐྱེ་
ལ། བྱང་སེམས་ཀྱི་སྡོམ་ལྡན་ལ་བསམ་པ་དེ་སྐྱེས་ན་བྱང་སེམས་ཀྱི་
སྡོམ་པ་གཏོང་བའི་ཕྱིར་སོ་ཐར་གྱི་སྡོམ་པ་ནི། བྱང་སེམས་ཀྱི་སྡོམ་
པ་མ་སྐྱེ་བ་སྐྱེ་བའི་གེགས་ཀྱང་ཡིན་ལ། སྐྱེས་ཟིན་གནས་པའི་་་



426 ་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གེགས་ཀྱང་ཡིན་ནོ། །ཞེས་ཟེར་བ་ནི། སོ་སོ་ཐར་བའི་སྡོམ་པ་དང་
ཐེག་དམན་གྱི་བསམ་པ་གཉིས་མ་ཕྱེད་པའི་འཁྲུལ་བ་སྟེ། ལུས་ངག་
གི་ཉེས་སྤྱོད་འཁོར་དང་བཅས་པ་སྤོང་བའི་སེམས་པ་རང་དོན་ཡིད་
བྱེད་དང་དོན་གཅིག་ཏུ་སྨྲ་བ་ནི། ཆེས་ཆེར་བླུན་པ་ཡིན་ཞིང་།
དགེ་སློང་གི་སྡོམ་པ་ནི། སྔགས་ཀྱི་སྡོམ་པའི་ཡང་རྟེན་མཆོག་ཏུ་
གྱུར་པ་ཡིན་པར་གོང་དུ་བསྒྲུབས་ཟིན་ལ། སྡོམ་པ་གོང་མ་ལ་་་་
གནས་པར་རློམས་ནས་འོག་མ་འདོར་བར་བྱེད་པ་ནི། རྒྱལ་བའི་
བསྟན་པའི་རྩ་བ་གཅོད་པར་བྱེད་པ་གསུངརབ་ཀྱི་གནད་ཕྱོགས་་་་
མཐོང་ཙམ་ཡང་མེད་པའི་ལོག་ཆོས་ཤིན་ཏུ་ཆེ་བ་ཡིན་ཏེ། འདི་ལྟ་
བུའི་ལོག་རྟོག་འབྱུང་བ་བཟློག་པའི་ཕྱིར་དུ་འཕགས་པ་སྡོམལ་གསུམ་
བསྟན་པའི་མདོ་ལས་། དེས་ཇི་སྐད་དུ་བསྟན་པའི་སོ་སོ་ཐར་བ་
དང་མཐུན་པར་བྱའོ། །འོད་སྲུངས་གང་དག་སོ་སོ་ཐར་བ་དང་མི་
མཐུན་པར་བྱ་བར་སེམས་པ་དེ་དག་ནི། སངས་རྒྱས་ཀྱི་སྟོབས་དང་
མི་འཇིགས་པ་དང་མི་མཐུན་པར་བྱ་བར་སེམས་པའོ། །གང་དག་
སངས་རྒྱས་ཀྱི་སྟོབས་དང་མི་འཇིགས་པ་དང་མི་མཐུན་པར་བྱ་བར་
སེམས་པ་དེ་དག་ནི། འདས་པ་དང་མ་བྱོན་པ་དང་ད་ལྟར་བྱུང་
བའི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་དང་མི་མཐུན་
པར་བྱ་བར་སེམས་པ་ སྟེ། དེའི་རྣམ་པར་སྨིན་པས་ནི། སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་
པས་སེམས་ཅན་དམྱལ་བའི་སྡུག་བསྔལ་གྱི་ཚོར་བ་མྱོང་བའི་ཚོར་བ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 427
དག་དེའི་ཚོར་བ་དེའི་བརྒྱའི་ཆར་ཡང་ཉེ་བར་མི་འགྲོ། སྟོང་དང་
བརྒྱ་སྟོང་དང་བྱེ་བ་བརྒྱ་སྟོང་དང་གྲངས་དང་ཆ་དང་བགྲང་བ་དང་
དཔེ་དང་རྒྱུར་ཡང་མི་ཕོད་དོ། །སྡུག་བསྔལ་དང་ཡིད་མི་བདེ་བ་འདི་
ལྟ་བུ་འདི་དག་ཡོངས་སུ་སྤང་བར་འདོད་པའི་དགེ་སློང་དེ་དག་གིས་
སྤྱོད་པ་འདི་ལྟ་བུ་དེ་དག་དཔག་ཚད་སྟོང་བས་ཀྱང་རིང་དུ་ཡོངས་སུ་
སྤང་བར་བྱ་སྟེ། བཟླས་པའི་སྒྲ་ཡང་ཡོངས་སུ་སྤང་བར་བྱ་ན་བལྟ་
བ་དང་ཉན་པ་ལ་ལྟ་ཅི་སྨོས་ཏེ་དེ་དག་ཡོངས་སུ་སྤང་བར་བྱའོ། །
ཞེས་དང་། དཔུང་བཟང་གིས་ཞུས་པའི་རྒྱུད་ལས་ཀྱང་། ཇི་ལྟར་
ལོ་ཐོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་སྐྱེ་བ་
ལྟར། །དེ་བཞིན་ཚུལ་ཁྲིམས་བརྟེན་ནས་ཆོས་དཀར་མཆོག། སྙིང་
རྗེའི་ཆུས་བརླན་པས་ནི་རྣམ་པར་སྐྱེ། ། རྒྱལ་བ་ངས་གསུངས་སོ་སོ་
ཐར་བ་ཡི། །ཚུལ་ཁྲིམས་རྣམ་དག་འདུལ་བ་མ་ལུས་ལ། །སྔགས་པ་
ཁྱིམ་པས་རྟགས་དང་ཆོ་ག་སྤང་། ། ལྷག་མ་རྣམས་ནི་ཉམས་སུ་
བླང་བར་བྱ། །ཞེས་གསུངས་སོ། །འདིས་ནི། རབ་བྱུང་གི་རྟགས་
དང་ལས་ཀྱི་ཆོ་ག་དང་ཐུན་མོང་མ་ཡིན་པའི་བཅས་པ་རྣམས་མ་་
གཏོགས་པ་འདུལ་བ་ནས་བཤད་པའི་བླང་དོར་རྣམས་སྔགས་པ་ཁྱིམ་
པས་ཀྱང་ཉམས་སུ་བླང་དགོས་པར་གསུངས་ན། སྔགས་པ་རབ་
བྱུང་དང་བྱང་ཆུབ་སེམས་དཔའི་སྡོམ་ལྡན་གྱིས་ལྟ་ཅི་སྨོས། ལོག་པར་
རྟོག་ པའི་ཐ་ཆད་འདི་ནི། ཁ་ཆེའི་བདེ་བར་གཤེགས་པ་རྣམས་ཀྱི་
གཙུག་གི་ནོར་བུ་མཁས་པ་ཆེན་པོ་ཛྙཱ་ན་ཤྲཱི་མི་ཏྲས་ཀྱང་ནན་ཏན་དུ་



428 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མས་བཀག་སྟེ། ཇི་སྐད་དུ། ཚུལ་ཁྲིམས་དང་སྡོམ་པ་དང་དམ་
ཚིག་དང་མི་འགལ་བ་ལས། དང་བོར་རབ་ཏུ་བྱུང་རྟེན་ནས། །
སྔགས་དང་ཕ་རོལ་ཕྱིན་ལམ་གནས། ། ཕྱི་ནས་དེ་རྣམས་རྨོངས་་་་
སོགས་ཀྱིས། །འདུལ་བ་ཡི་ནི་བསྟན་བཅོས་ལས། ། ཉན་ཐོས་ལ་
སོགས་སྡོམ་གནས་པ། །སོ་སོ་ཐར་དང་ལོ་དྲིར་གནས། །དེར་བཤད་
པ་ཡི་བསླབ་པ་རྣམས། ། ཕལ་ཆེར་བསྲུང་བར་མ་ནུས་པས། །བྱང་
ཆུབ་སེམས་དཔའི་སྡོམ་པ་དང༌། །འགལ་བ་ཉིད་དུ་ཡོངས་བཟུངས་
ནས། །ད་ལྟ་དེ་བཏང་རྣམ་པར་གནས། ཞེས་དང༌། རབ་བྱུང་
སྡོམ་པ་བཏང་ནས་ནི། །སྔགས་ཀྱི་སྡོམ་པའམ་བྱང་སེམས་ཀྱི། །སྡོམ་
པ་ཡང་ནི་གཟུང་མི་བྱ། །ཞེས་དང་། བློ་ལྡན་ཁྱད་པར་འཕགས་པ་
ཡི། ། དགེ་སློང་བྱང་ཆུབ་སེམས་དཔའ་ནི། ། ཐབས་ལ་མཁས་པས་
ཐམས་ཅད་དུ། །རྨི་ལམ་དུ་ཡང་འགལ་མི་བསམ། ། ཞེས་སོགས་
རྒྱས་པར་གསུངས་སོ། ། མདོ་སྡེ་དུ་མར་ཡང་འཁོར་ལོས་སྒྱུར་བའི་
རྒྱལ་པོ་ཁྱིམ་ན་གནས་པའི་བྱང་ཆུབ་སེམས་དཔའ་ཆེན་པོ་བྱང་ཆུབ་
སེམས་དཔའི་སྤྱོད་པ་ལ་རིང་ནས་བསླབས་པ་དུ་མས་ཀྱང་ཁྱིམ་སྤངས་
ཏེ་རབ་ཏུ་བྱུང་ཞིང་བསྙེན་པར་རྫོགས་པ་ཆེད་དུ་གཉེར་ནས་མཛད་
པར་གསུངས་པའི་ཕྱིར། སོ་སོ་ཐར་བ་སྤྱི་དང་དེའི་ནང་ནས་ཀྱང་
རབ་ཏུ་བྱུང་བའི་སྡོམ་པ་རྣམས་ནི། ཐེག་པ་མཆོག་ལ་གནས་པ་
རྣམས་ཀྱིས་ལྷག་པར་གཅེས་སྤྲས་སུ་བྱ་དགོས་སོ། །དེ་ལྟར་བྱང་ཆུབ་
སེམས་དཔའི་སྡོམ་པའི་ཚུལ་ལ་ཕྱིན་ཅི་ལོག་ཏུ་སྨྲ་བ་དག་གི་ལོག་པར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 429
རྟོག་པ་སུན་དབྱུང་བ་མདོ་ཙམ་ཞིག་སྨྲས་ནས། འཐད་པ་དང་ལྡན་
པའི་ཕྱོགས་རྣམ་པར་བཞག་པ་ནི། སློབ་དཔོན་བྱང་ཆུབ་བཟང་བོ་
དང༌། མཁས་པ་ཆེན་པོ་ ཨ་བྱཱ་ཀ་རས་ཤིང་རྟ་ཆེན་པོ་གཉིས་ཀྱི་
ལུགས་བསྲེས་ནས་མཛད་པ་དང་། ལམ་སྒྲོན་གྱི་འགྲེལ་བར་ཡང་ཇོ་
བོས་མཛད་པའི་སེམས་བསྐྱེད་དང་སྡོམ་པའི་ཆོ་ག་ནི། ཀླུ་སྒྲུབ་
དང༌། ཐོགས་མེད་དང་། ཞི་བ་ལྷའི་ལུགས་ཡིན་པར་གསུངས་པ་
ཉིད་ཤིན་ཏུ་ལེགས་པ་ཡིན་ཏེ། དེའི་ཕྱིར་འཕགས་པ་ཀླུ་སྒྲུབ་དང་
འཕགས་པ་ཐོགས་མེད་གཉིས་ཆོ་གའི་ཡན་ལག་འགའ་ཞིག་མི་འདྲ་བ་ .
མ་གཏོགས་པ་སྡོམ་པ་འཐོབ་པའི་ཆོ་ག་ལ་དོན་ལ་ཁྱད་པར་མེད་ཅིང་
གཞན་དག་དབུ་མ་ལུགས་ཀྱི་ཕྱོགས་སུ་འདོད་པའི་སློབ་དཔོན་ཛེ་ཏ་
རིས་ཀྱང་སྨོན་སེམས་དང་སྡོམ་པ་གཟུང་བའི་རིམ་པ་གཉིས་མཛད་ལ།
ཇོ་བོས་ཀྱང་སེམས་བསྐྱེད་པ་དང་སྡོམ་པའི་ཆོ་ག་སོ་སོར་མཛད་ཅིང་།
མདོ་ཀུན་ལས་བཏུས་ཀྱི་འགྲེལ་བ་དང་སྤྱོད་འཇུག་གི་འགྲེལ་བར་ནག་
པོ་བས་ཀྱང་སྨོན་འཇུག་གི་ཆོ་ག་སོ་སོ་བའི་རྣམ་གཞག་མཛད་པ་ལྟར།
བཀའ་གདམས་ཀྱི་བཤེས་གཉེན་གོང་མ་རྣམས་ཀྱི་ཕྱག་ལེན་ལ་སྨོན་
པའི་ཆོ་ག་སྔོན་དུ་བླངས་ནས་བརྟན་པར་བྱས་ཏེ་ཕྱིས་སྡོམ་པའི་ཆོ་ག་
མཛད་པ་ནི། སྡོམ་པ་བརྟན་པར་འགྱུར་བའི་ཐབས་བཟང་བོའོ་
ཞེས་བདག་གི་རྗེ་ཐམས་ཅད་མཁྱེན་པ་བཞེད་པ་ལྟར་ཡིན་ནོ། །དེ་
ཡང་བྱང་ཆུབ་སེམས་དཔའི་སྡོམ་པ་ལེན་པའི་ཆོ་ག་འདི་ལ། བླ་མ་
ཡོད་པ་དང་། བླ་མ་མེད་པའི་དབང་དུ་བྱས་པ་གཉིས་སོ། ། དང་



430. རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བོ་ལ། གང་ལ་སྡོམ་པ་ནོད་པར་བྱ་བའི་ཡུལ་དུ་འོས་པའི་བླ་མ་ཡང་།
སྨོན་སེམས་བསྐྱེད་པ། བྱང་སེམས་ཀྱི་སྡོམ་པ་ལ་གནས་པ། ཐེག་
པ་ཆེན་པོ་ལ་མཁས་པ། བསླབ་པ་ནོད་པར་གསོལ་བ་འདེབས་པ་
ལ་སོགས་པའི་ངག་གི་རྣམ་པར་རིག་བྱེད་ཀྱི་ཚིག་འབྲུ་འཛིན་ནུས་
ཤིང་དོན་གོ་བར་ནུས་པ་ལས་བླང་བར་བྱའི། མཁས་པ་ཡིན་དུ་
ཟིན་ཀྱང་དད་པ་མེད་ཅིང་བསླབ་པ་ལ་མ་གུས་པ་ཆེ་འབྲིང་ཆུང་་་
གསུམ་གྱི་བསམ་པ་ཉམས་པ་དང་། སེར་སྣས་ཟིལ་གྱིས་གནོན་པ་
ལ་སོགས་པ་ཕ་རོལ་ཏུ་ཕྱིན་པ་དྲུག་གི་མི་མཐུན་ཕྱོགས་དང་དུ་ལེན་
པའི་སྒོ་ནས་སྦྱོར་བ་ཉམས་པར་གྱུར་པ་ལ་བླང་དུ་མི་རུང་བར་བྱང་ས་
ལས་གསུངས་པ་ལྟར་རོ། །བཤད་མ་ཐག་པའི་ཡོན་ཏན་དེ་དག་དང་
ལྡན་པའི་བླ་མ་མ་རྙེད་ན་དེ་བཞིན་གཤེགས་པ་ཤཱཀྱ་ཐུབ་པ་ལ་སོགས་
པའི་སྐུ་གཟུགས་ཀྱི་སྤྱན་སྔར་ཡན་ལག་བདུན་པ་སོགས་སྔོན་དུ་བཏང་
སྟེ། རང་ཉིད་ཀྱིས་ཕྱོགས་བཅུའི་རྒྱལ་བ་སྲས་དང་བཅས་པ་ལ་
མཁྱེན་པར་གསོལ་ཏེ། དུས་གསུམ་གྱི་བྱང་ཆུབ་སེམས་དཔའ་་་་
ཐམས་ཅད་ཀྱི་བསླབ་པའི་གཞི་མཐའ་དག་ལ་སློབ་པར་ཁས་ལེན་པ་
ལན་གསུམ་གྱི་སྒོ་ནས་ལེན་པ་ཡིན་ནོ། །གང་གིས་ལེན་པར་བྱེད་པའི་
རྟེན་གྱི་གང་ཟག་ནི། སོ་སོ་ཐར་བ་རིགས་བདུན་གང་རུང་གི་སྡོམ་
པ་དངོས་དང་ལྡན་པ་རྟེན་ཁྱད་པར་ཅན་ལ་དགོས་པར་བཞེད་པ་ལ་
ཤིང་རྟ་ཆེན་པོ་གཉིས་ཀ་འདྲ་ཞིང་། སྤྱིར་བྱང་སེམས་ཀྱི་སྡོམ་པ་
ཙམ་སྐྱེ་བའི་རྟེན་ལ་དེ་ལྟ་བུ་མི་དགོས་པར་བཞེད་པ་ལ་ཡང་འདྲ་མོད་



.
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 431
ཀྱི། འོན་ཀྱང་སོ་སོ་ཐར་བ་དངོས་དང་བྱང་སེམས་གཉིས་ཀའི་ཐུན་
མོང་བ། རང་བཞིན་གྱི་ཁ་ན་མ་ཐོ་བ་ལས་ལྡོག་པར་དམ་བཅའ་བ་
ཡང་དག་པར་ལེན་པ་ཞིག་ལྷ་དང་མིའི་འགྲོ་བ་གང་ཡིན་ཀྱང་རུང་སྟེ་
ད་ལྟ་བྱང་སེམས་ཀྱི་སྡོམ་པ་དངོས་སུ་སྐྱེ་བའི་རྟེན་ལ་མེད་དུ་མི་རུང་
བར་བཞེད་པ་ལ་ཁྱད་པར་མེད་དོ། །དེ་ཉིད་གཞིར་བཟུངས་ནས་
གཞན་ཡང་བྱང་ཆུབ་སེམས་དཔའི་ཚུལ་ཁྲིམས་གསུམ་ལ་བསམ་པ་
ཐག་པ་ནས། སློབ་པར་འདོད་ཅིང་སྨོན་སེམས་ཐོབ་ལམ་བཏང་བ་
དགོས་ཀྱི་དེ་ལྟ་བུ་མ་ཡིན་པ་ལ་སྡོམ་པ་སྦྱིན་པར་མི་བྱའོ། །དེ་ལྟར་
ཡང་སྡོམ་པ་ཡང་དག་པར་བླང་བར་འདོད་པའི་བྱང་སེམས་ལ་བསྟན་
པར་བྱ་བའི་ཕྱིར་སྡོམ་པ་སྟེར་བའི་སྔ་རོལ་ནས་བྱང་སེམས་ཀྱི་སྡེ་སྣོད་
དག་ལས་བྱང་ཆུབ་སེམས་ཀྱི་བསླབ་པའི་གཞི་དང་ཉེས་པའི་གནས་
གང་དག་བསྟན་པ་དེ་དག་བསྒྲག་པར་བྱ་སྟེ། དེ་ལྟར་བཤད་པ་ལ་
གལ་ཏེ་ནུས་སམ་མི་ནུས་སྙིང་ནས་བརྟགས་ཤིང་ཤེས་རབ་ཀྱིས་སོ་
སོར་བརྟགས་ནས་སྡོམ་པ་ལེན་པ་ལ་སྤྲོ་བར་གྱུར་ལ་རང་མི་འདོད་
བཞིན་དུ་ཕ་རོལ་པོས་ཡང་དག་པར་འཛིན་དུ་བཅུག་པའི་ཕྱིར་ཡང་
མ་ཡིན་ཕ་རོལ་པོ་དང་འགྲན་པའི་ཕྱིར་ཡང་མ་ཡིན་ན་བྱང་སེམས་
བརྟན་པོར་རིག་པར་བྱ་སྟེ། དེ་ལ་བྱང་ཆུབ་སེམས་དཔའི་སྡོམ་པ་
འདི་ཡང་དག་པར་སྦྱིན་པར་བྱའོ། །དེ་ལྟར་ན་འདི་ནི། འདུལ་བ་
དང་མི་འདྲ་བས་སྡོམ་པ་མ་བཟུངས་པའི་གོང་དུ་བསླབ་བྱ་རྣམས་
མཐའ་དག་ལེགས་པར་མཉན་ནས་ཤེས་པར་བྱ་སྟེ་སློབ་འདོད་སྦྱངས་



་ 432
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པས་བསླབ་པ་བསྲུང་བ་ལ་བློ་བརྟན་པར་གྱུར་པ་ན་སྡོམ་པ་བླང་་
ངོ༌། །བསམ་པ་དེ་དག་དང་ལྡན་ན་སྡོམ་པ་སྐྱེའི་མི་ལྡན་ན་མི་སྐྱེ་སྟེ།
བསྡུ་ བ་ ལས། གང༌ གཞན་ ལ་ གྲགས་ པར་ བྱ་ བའི་ ཕྱིར་ དང༌།
གཞན་གྱི་ངོར་བྱ་བ་དང༌། གཞན་གྱིས་ཡང་དག་པར་ལེན་དུ་་་
བཅུག་པ་ན་དེ་ལེན་པར་བྱེད་པར་ཟད་ཀྱི་རང་གི་དད་པས་བསམ་པ་
ཐག་པ་ནས་རྗེས་སུ་བརྟགས་ཤིང་སེམས་ཅན་རྣམས་ལ་སྙིང་རྗེའི་
སེམས་ཉེ་བར་བཞག་སྟེ་དགེ་བ་འདོད་པས་ལེན་པར་མི་བྱེད་པ་དེ་
ཡང་བསྡམས་པ་མ་ཡིན་པར་བརྗོད་པར་བྱ་སྟེ། དེ་ནི། དེས་དགེ་
བ་ཡོངས་སུ་རྫོགས་པ་དང་སྦྱོར་པར་ཡང་མི་འགྱུར་ལ་དེའི་འབྲས་
བུའི་ ཕན་ཡོན་ཀྱང་ཐོབ་པར་མི་འགྱུར་རོ། ། དེ་ལས་བཟློག་པ་ནི།
སྡོམ་ པས་ བསྡམས་ པ་ དང༌། དགེ་ བ་ ཡོངས་ སུ་ རྫོགས་ པ་ དང༌།
སྦྱོར་བར་འགྱུར་བ་དང་། དེའི་འབྲས་བུའི་ཕན་ཡོན་ཀྱང་ཐོབ་པར་
འགྱུར་བར་རིག་པར་བྱའོ། །ཞེས་གསུངས་སོ། །ཚུལ་ཇི་ལྟ་བུས་ལེན་
པའི་ཆོ་གའི་རྣམ་གཞག་མཐའ་དག་པར་ནི། བདག་གི་བླ་མ་རྗེ་
ཐམས་ཅད་མཁྱེན་པ་ཉིད་ཀྱིས་མཛད་པའི་ཚུལ་ཁྲིམས་ལེའུའི་རྣམ་
བཤད་ལས་ཇི་ལྟར་གསུངས་པ་ལྟར་ཤེས་པར་བྱའོ། །
བླངས་པ་མི་ཉམས་པར་བསྲུང་བའི་ཚུལ་ལ། གང་བསྲུང་
བར་བྱ་བའི་ཚུལ་ཁྲིམས་དང་། དེ་ཉིད་ཇི་ལྟར་བསྲུང་བའི་ཚུལ་
གཉིས་སོ། ། དང་བོ་ནི། བྱང་ཆུབ་སེམས་དཔས་བསླབ་པར་བྱ་
བའི་ཚུལ་ཁྲིམས་དེ་ཡང་རྣམ་པ་གསུམ་སྟེ། སྡོམ་པའི་ཚུལ་ཁྲིམས་



，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 433
དང༌། དགེ་བ་ཆོས་སྡུད་པའི་ཚུལ་ཁྲིམས་དང་། སེམས་ཅན་གྱི་
དོན་བྱེད་པའི་ཚུལ་ཁྲིམས་སོ། ། དེ་ཡང་བྱང་ཆུབ་སེམས་དཔའ་་་་
རྣམས་ཀྱི་བྱ་བ་ནི་གཉིས་སུ་ཟད་དེ། རང་རྒྱུད་སྨིན་པར་བྱེད་པ་
དང་། གཞན་རྒྱུད་སྨིན་པར་བྱེད་པའོ། །དང་བོ་ལ་ཡང་ཉེས་སྤྱོད་
སྤོང་བ་དང་། ལེགས་སྤྱོད་བསྡུ་བ་གཉིས་སུ་ངེས་པའི་ཕྱིར་ཚུལ་
ཁྲིམས་རྣམ་པ་གསུམ་དུ་གྲངས་ངེས་སོ། ། ཅིའི་ཕྱིར་ཚུལ་ཁྲིམས་་་་་
གསུམ་གྱི་གོ་རིམ་དེ་ལྟར་ངེས་ཤེ་ན། ཉན་ཐོས་དང་ཐུན་མོང་བ་
སྡོམ་པའི་ཚུལ་ཁྲིམས་ནི། ཚུལ་ཁྲིམས་ཕྱི་མ་གཉིས་ཀྱི་གཞི་རྟེན་དུ་
གྱུར་པ་ཡིན་ཅིང་། མདོ་ལས། བདག་མ་གྲོལ་བས་གཞན་དགྲོལ་
བར་མི་རིགས་བདག་མ་ཞི་བས་གཞན་ཞི་བར་མི་འགྱུར་ཞེས་གསུངས་
པ་ལྟར། རང་རྒྱུད་ལ་དགེ་བ་སྡུད་པ་དང་བོར་མ་བྱས་པར་སེམས་
ཅན་གཞན་གྱི་དོན་ཕུན་སུམ་ཚོགས་པ་བྱེད་པར་མི་ནུས་པའི་ཕྱིར་གོ་
རིམ་དེ་ལྟར་ངེས་སོ། །དེ་ལ་བྱང་ཆུབ་སེམས་དཔའི་སྡོམ་པའི་ཚུལ་
ཁྲིམས་ནི། བྱང་སེམས་སོ་ཐར་གྱི་སྡོམ་ལྡན་ཡིན་ན་དེའི་རྒྱུད་ཀྱི་
ཐེག་པ་ཆེན་པོའི་བྱང་ཆུབ་ཀྱི་སེམས་ཀྱིས་ཡང་དག་པར་ཟིན་པའི་སོ་
སོ་ཐར་བ་རིགས་བདུན་གང་རུང་གི་སྡོམ་པ་དང༌། སོ་ཐར་དངོས་
ཀྱི་སྡོམ་ལྡན་མ་ཡིན་ན། རང་བཞིན་གྱི་ཁ་ན་མ་ཐོ་བ་སྤོང་བའི་ཚུལ་
ཁྲིམས་ཆོས་ཉིད་ཀྱིས་ཐོབ་པའམ་ཡང་དག་པར་བླངས་པ་ལས་བྱུང་བ་
གང་ཡང་རུང་བ་དག་སྡོམ་པའི་ཚུལ་ཁྲིམས་ཡིན་ནོ། །དགེ་བ་ཆོས་
སྡུད་ཀྱི་ཚུལ་ཁྲིམས་ནི། མདོར་ན་བྱང་སེམས་ཀྱི་སྡོམ་པ་ཡང་དག་



434
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པར་བླངས་པའི་འོག་ཏུ་དེའི་རྒྱུད་ཀྱི་ཐེག་པ་ཆེན་པོའི་བྱང་ཆུབ་ཀྱི་
སེམས་ཀྱིས་ཡང་དག་པར་ཟིན་པའི་སྒོ་ནས་ཕ་རོལ་ཏུ་ཕྱིན་པ་དྲུག་ལ་
སོགས་པ་ལུས་ངག་ཡིད་གསུམ་གྱི་དགེ་བ་བསགས་པ་གང་ཅི་ཡང་
རུང་བ་དེ་དག་ཐམས་ཅད་དོ། །སེམས་ཅན་དོན་བྱེད་ཀྱི་ཚུལ་ཁྲིམས་
ནི། མདོར་བསྡུས་ན་རྣམ་པ་བཅུ་གཅིག་ཏུ་རིག་པར་བྱ་སྟེ། བྱང་
སེམས་ཀྱི་སྡོམ་པ་དེ་ཡང་དག་པར་ཐོབ་ནས། ཐེག་པ་ཆེན་པོའི་
བྱང་ཆུབ་ཀྱི་སེམས་ཀྱིས་ཟིན་པའི་སྒོ་ནས། གྲོགས་བྱ་དགོས་པ་
དང་། ཐབས་ ལ་ རྨོངས་ པ་ དང་། ཕན་ འདོགས་ པ་ དང་།
འཇིགས་པས་ཉེན་པ་དང༌། མྱ་ངན་གྱིས་གཟིར་བ་དང་། ཡོ་བྱད་
ཀྱིས་ཕོངས་པ་དང༌། གནས་འཆའ་བར་འདོད་པ་དང་། བློ་་་
མཐུན་པར་འདོད་པ་དང་། ཡང་དག་པར་ཞུགས་པ་དང་། ལོག་
པར་ཞུགས་པ་དང༌། རྫུ་འཕྲུལ་གྱིས་གདུལ་བར་བྱ་བ་རྣམས་ཀྱི་
དོན་ཇི་ལྟར་རིགས་པར་བསྒྲུབ་པའོ། །
གཉིས་པ་དེ་ཇི་ལྟར་བསྲུང་བའི་ཚུལ་ནི། བསླབ་བཏུས་ལས།
བྱང་ཆུབ་སེམས་དཔའི་སྡོམ་པ་ནི། ། རྒྱས་པར་ཐེག་པ་ཆེ་ལས་་་་་
འབྱུང་། ། ཞེས་དང་། དགེ་བའི་བཤེས་གཉེན་མི་བཏང་ཞིང་། །
མདོ་སྡེ་རྣམས་ལ་རྟག་བལྟ་བས། ། ཞེས་ ཐབས་དེ་དག་གི་སྒོ་ནས་་
བསྲུང་བར་གསུངས་ཏེ། ཐེག་ཆེན་གྱི་བསླབ་པའི་གནས་རྣམས་ལ་
རང་ཉིད་གོམས་པ་ལྷུར་བྱེད་ཅིང་གདུལ་བྱ་གཞན་དག་ཀྱང་ཚུལ་དེ་
ལ་སྦྱོར་བའི་ཐེག་པ་ཆེན་པོའི་དགེ་བའི་བཤེས་གཉེན་མི་གཏོང་བར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 435
གུས་པས་བསྟེན་པ་ནི། བསྲུང་ཐབས་ཀྱི་གཙོ་བོ་ཡིན་ལ། གཞན་
ཡང་། སྤྱིར་མདོ་སྡེ་རིན་པོ་ཆེ་རྣམས་དང་ཁྱད་པར་དུ་བྱང་ས་དང་
བསླབ་བཏུས་ལ་ཐོས་བསམ་ལེགས་པར་བྱ་ཞིང་། དེ་ཙམ་མ་ལྕོགས་
ནའང་བྱང་སའི་ཚུལ་ཁྲིམས་ལེའུ་ཙམ་རེ་ལ་ངེས་པར་སྦྱངས་ནས།
བྱང་ཆུབ་སེམས་དཔའི་བསླབ་བྱའི་གནས་མཐའ་དག་ལ་ཐོས་བསམ་
གྱི་སྒོ་ནས་སྒྲོ་འདོགས་ཆོད་ཅིང་མཁས་པར་བྱ་བ་ཤིན་ཏུ་གལ་ཆེ་སྟེ།
དེ་ལྟ་མ་ཡིན་ན་བྱང་ཆུབ་སེམས་དཔས་འཇུག་ལྡོག་བྱ་བའི་གཞིར་
གྱུར་པའི་བླང་དོར་གྱི་གནས་རྣམས་ལ་ ཤིན་ཏུ་རྨོངས་པར་འགྱུར་
ཞིང༌། བྱང་སེམས་ཀྱི་བསླབ་བྱ་རྣམས་ཀྱི་གྲངས་ཙམ་ཡང་མི་ཤེས་
པར་གདུལ་བྱ་དུ་མ་ལ་སེམས་བསྐྱེད་སྡོམ་པའི་ཆོ་ག་བྱེད་པ་དང་།
རང་ཉིད་བྱང་ཆུབ་སེམས་དཔར་ཁས་འཆེ་བར་བྱེད་པ་དེ་དག་ནི་
མིང་ཙམ་སྟེ། བྱིས་པ་དག་འབྲིད་པར་བྱེད་པའི་འཇིག་རྟེན་གྱི་ཆོམ་
རྐུན། ། རྒྱལ་བ་སྲས་དང་བཅས་པ་ཐམས་ཅད་ལ་མངོན་སུམ་དུ་རྫུན་
ཆེན་པོས་བསླུ་བར་བྱེད་པ། མཁས་པ་ཐེག་པ་གོང་འོག་གི་རྣམ་
གཞག་ལེགས་པར་ཆགས་པ་སངས་རྒྱས་ཀྱི་བསྟན་པ་ལ་གཅེས་པར་
འཛིན་པ་དག་གིས་མཐོང་ཞིང་ཐོས་ན་ཡིད་འབྱུང་བ་དྲག་པོ་སྐྱེ་བར་
འགྱུར་བའི་གནས་ཡིན་ནོ། །དེ་ལྟར་བསླབ་བྱ་རྣམས་ལ་མཁས་པར་
བྱས་པ་དེས་ཀྱང་ཤེས་པ་ཙམ་ལ་མ་བཞག་པར་ནུས་པ་ཅི་ཡོད་ཀྱིས་
འབད་དེ་ལེགས་པར་བསླབ་དགོས་ཀྱི། དབུལ་བོས་ཕྱུག་པོའི་ནོར་
བགྲང་བ་ལྟར་མི་བྱ་སྟེ། ཚོམས་ལས། གལ་ཏེ་རིགས་བཅས་མང་



436 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དུ་སྨྲ་བྱེད་ཀྱང་། །བག་མེད་མི་དགེ་དེ་ལྟར་བྱེད་མི་འགྱུར། །དཔེར་
ན་ཕྱུགས་རྫིས་གཞན་གྱི་ཕྱུགས་བགྲང་ལྟར། །དེ་དག་དགེ་སྦྱོང་སྐལ་
བ་ཐོབ་མ་ཡིན། །གལ་ཏེ་རིགས་བཅས་ཉུང་ངུ་སྨྲ་བྱེད་ཀྱང་། །ཆོས་
ཀྱི་རྗེས་སུ་ཆོས་ལ་སྤྱོད་པ་དང༌། །འདོད་ཆགས་ཞེ་སྡང་གཏི་མུག་སྤོང་
བྱེད་ པ། ། དེ་ དག་ དགེ་ སྦྱོང་ སྐལ་ བ་ ཐོབ་ པ་ ཡིན། ། ཞེས་ དང་།
སྤྱོད་འཇུག་ལས་ཀྱང་། ལུས་ཀྱིས་འདི་དག་སྤྱད་པར་བྱ། །ཚིག་
ཙམ་བརྗོད་པས་ཅི་ཞིག་འགྲུབ། །སྨན་སྤྱད་བཀླགས་པ་ཙམ་གྱིས་
ནི། །ནད་པ་དག་ལ་ཕན་འགྱུར་རམ། ། ཞེས་ གསུངས་ པའི་ཕྱིར་་་
རོ། །འོ་ན། བྱང་སེམས་ལས་དང་བོ་བས་མདོ་སྡེ་དག་ནས་འབྱུང་
བའི་བསླབ་བྱ་རྣམས་ལས་ ཇི་ཙམ་ཞིག་ལ་བསླབ་པར་བྱ་སྙམ་ན།
ལས་དང་བོ་བས་བསྒྲུབ་པ་རྒྱལ་བས་དངོས་སུ་བཀག་པ་དང་། མ་
བཀག་ཀྱང་ལས་དང་བོ་བའི་སྐབས་སུ་ཇི་ལྟར་བྱས་ཀྱང་ཉམས་སུ་
བླང་བར་མི་རུང་བ་གཉིས་མ་གཏོགས་པ་བྱང་སེམས་ཀྱི་བསླབ་བྱ་
མཐའ་དག་ལ་མ་བསླབས་ན་ཉེས་པ་བསྐྱེད་དེ། བསླབ་བཏུས་ལས།
གང་དུ་བྱང་ཆུབ་སེམས་དཔའི་དབང་དུ་བྱས་ནས་སྤྱིར་བསྟན་པ་དེ་
ཡང་གོམས་པར་བྱར་མི་རུང་བའམ་དགག་པའི་ངག་གིས་བྱང་ཆུབ་
སེམས་དཔའ་ལས་དང་བོ་བས་བསླབ་པར་མི་བྱ་བར་འགྱུར་ཏེ། དེ་
གཉིས་མེད་ན་ནི་ཐམས་ཅད་ལ་བསླབ་པར་བྱའོ། ། ཞེས་ གསུངས་
པའི་ཕྱིར་རོ། །དེ་ཡང་བྱང་སེམས་ཀྱི་སྡོམ་པའི་མི་མཐུན་ཕྱོགས་སུ་
གྱུར་པའི་ལྟུང་བ་དག་གི་སྡེ་ཚན་ནི། ཕམ་པ་དང་ཉེས་བྱས་ཀྱི་་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 437
རིགས་གཉིས་སུ་ངེས་པ་ཡིན་ཏེ། སྡོམ་པ་ཉི་ཤུ་བའི་འགྲེལ་བ་རྙིང་
མ་ལས། གང་གི་ཕྱིར་བྱང་ཆུབ་སེམས་དཔའི་སྡོམ་པ་ཉེས་པའི་
རིགས་གཉིས་སུ་ཟད་པར་འབྱུང་སྟེ། ཕམ་པའི་གནས་ལྟ་བུའི་ཆོས་
སུ་གཏོགས་པ་དང༌། ཉེས་བྱས་ཀྱི་ཆོས་སུ་གཏོགས་པའོ། །དགེ་
སློང་གི་སྡོམ་པ་ལས་ཉེས་པའི་རིགས་ལྔ་འབྱུང་བ་ལྟ་བུ་ནི་མ་ཡིན་
ནོ། །ཞེས་དང་། འགྲེལ་བ་གསར་མ་དང་ཐུབ་པ་དགོངས་རྒྱན་
ལས་ཀྱང་ལྟུང་བའི་སྡེ་གཉིས་ཁོ་ནར་གསུངས་ཤིང་བྱང་སའི་དོན་ཡང་
དེ་ཁོ་ན་ལྟར་གནས་པའི་ཕྱིར་རོ། །དེ་ལ་ནམ་མཁའི་སྙིང་བོའི་མདོ་སྡེ་
ལས་རྩ་ལྟུང་དུ་གསུངས་པ་དག་རྩ་ལྟུང་མཚན་ཉིད་པ་མ་ཡིན་པར་སྨྲ་
བའི་རྒྱ་བོད་ཀྱི་བླ་མ་འགའ་ཞིག་ཡོད་མོད་ཀྱི། ལུགས་དེ་མི་འཐད་
པའི་རྒྱུ་མཚན་རྒྱས་པར་ཚུལ་ཁྲིམས་ལེའུའི་རྣམ་བཤད་དུ་གསུངས་པ་
ལས་ ཤེས་ པར་བྱ་ཞིང་། མདོ་རྩིས་ རྩ་ལྟུང་དུ་ གསུངས་ པ་ ལྟར།
མདོ་དོན་འགྲེལ་བ་ལ་ཚད་མར་གྱུར་པའི་རྒྱལ་སྲས་ཞི་བ་ལྷས་རྩ་ལྟུང་
དུ་བཀྲལ་བའི་ཕྱིར་ངེས་པར་རྩ་ལྟུང་དུ་འདོད་དགོས་ལ། དེ་ཡང་
བྱང་ས་ནས་གསུངས་པ་དང་ནོམ་སྙིང་གི་མདོ་ནས་གསུངས་པའི་རྩ་
ལྟུང་རྣམས་དབུ་སེམས་ཀྱི་ཆོ་ག་སོ་སོས་སྡོམ་པ་གཟུང་བའི་རྟེན་གྱི་
གང་ཟག་ལ་སོ་སོར་ངེས་པར་འདོད་པ་ནི། བསླབ་བཏུས་སུ་ནམ་
སྙིང་གི་མདོ་ནས་གསུངས་པ་དང་བྱང་ས་ནས་གསུངས་པ་གཉིས་ཀ་
ཕྱོགས་གཅིག་ཏུ་བསྡུས་ནས་རྩ་ལྟུང་གི་རྣམ་གཞག་མཛད་པ་ལས་ཆེས་
ཆེར་ཕྱི་རོལ་ཏུ་གྱུར་པའི་ཕྱིར། ལུགས་གཉིས་གཅིག་ཏུ་བསྲེ་བར་བྱ་



438 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྟེ། བསླབ་བཏུས་ལས། རྩ་བའི་ལྟུང་བ་འདི་དག་བདེ་བླག་ཏུ་
བླངས་ཤིང་གཟུང་བ་དང་གཅིག་གི་འདོད་པ་ལྟར་བསྡུས་པའི་ཚིག་
ལེའུར་བྱས་པ་དག་བརྗོད་པར་བྱའོ། །ཞེས་འགྱུར་རྙིང་ལས་འབྱུང་
ལ། འགྱུར་གསར་ལས་འགའ་ཞིག་གི་ལུགས་གནས་པར་བྱ་བའི་
ཕྱིར་བསྡུ་བའི་ཚིག་ལེའུར་བྱས་པ་དག་བརྗོད་པར་བྱའོ། ། ཞེས་་་་
འབྱུང་བའི་འགྱུར་སྔ་མ་ལྟར་ན་ལུགས་གཉིས་ཅར་གཅིག་ཏུ་བསྡུས་
པར་ གསལ་ ལ། ཕྱི་ མ་ ལྟར་ ན་ ཡང་ འགའ་ ཞིག་ ཅེས་ པ་ ནི།
འཕགས་པ་ཐོགས་མེད་དེ་དེའི་ལུགས་གནས་པ་སྟེ་བཞག་པར་བྱ་བའི་
ཕྱིར་ཞེས་པའི་དོན་ནོ། །གཅིག་ཏུ་བསྡུས་པའི་ཚུལ་ཀྱང་། བསླབ་ ་
བཏུས་ལས། དཀོན་མཆོག་གསུམ་གྱི་དཀོར་འཕྲོག་པ། ། ཕས་
ཕམ་པ་ཡི་ལྟུང་བར་འདོད། །ཅེས་སོགས་ཀྱིས་ནམ་སྙིང་གི་མདོ་ནས་
གསུངས་ པའི་ རྩ་ ལྟུང་ རྣམས་ ཚང་ བར་ གསུངས་ པའི་ སྟེང༌ དུ།
ཆགས་དང་སེར་སྣ་མི་བཟོད་པས། ། སློང་ལ་སྦྱིན་པར་མི་བྱེད་་་་་
དང་། །ཞེས་སོགས་ཀྱི་བྱང་ས་ནས་གསུངས་པའི་རྩ་ལྟུང་རྣམས་ཀྱང་
བསྣན་ནས་གསུངས་པའི་ཕྱིར་རོ། །དཀོན་མཆོག་གསུམ་གྱི་དཀོར་
འཕྲོག་པ་དང༌། རྙེད་བཀུར་ལ་ཆགས་པའི་སྒོ་ནས་བདག་བསྟོད་
གཞན་སྨོད་ བྱེད་ པ་ ལ་ སོགས་ པ། སྨོན་ སེམས་ འདོར་ བ་ དང་།
ལོག་ལྟ་འཛིན་པ་གཉིས་མ་གཏོགས་པ་ལྷག་མ་རྣམས་ལ་ཀུན་དཀྲིས་
ཆེན་པོའི་ཡན་ལག་བཞི་ཚང་བའི་སྒོ་ནས་ཀུན་ཏུ་སྤྱད་པ་ཐམས་ཅད་
ཕམ་པ་དང་རྩ་བའི་ལྟུང་བ་ཞེས་བྱ་བར་འགྱུར་བ་ཡིན་ལ། ཀུན་



-
---
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 439
ནས་དཀྲིས་པ་ཆེན་པོའི་ཡན་ལག་བཞིའི་ནང་ནས་ཉེས་དམིགས་སུ་མི་
ལྟ་བ་མ་གཏོགས་པ་ཡན་ལག་གཞན་གསུམ་ག་ཚང་ཡང་ཀུན་ནས་
དཀྲིས་པ་ཆུང་ངུ་ཡིན་ཞིང་། ཉེས་དམིགས་སུ་མི་ལྟ་བ་ཡོད་ན་ཡན་
ལག་གཞན་གསུམ་ག་མ་ཚང་ཡང་ཀུན་ནས་དཀྲིས་པ་འབྲིང་དུ་འགྱུར་
ན་ཡན་ལག་གཞན་གཅིག་གམ་གཉིས་ཚང་ན་ལྟ་ཅི་སྨོས། དེས་ན།
དཀོན་མཆོག་གསུམ་གྱི་དཀོར་འཕྲོག་པ་དང༌། རྙེད་བཀུར་་་་
ཆགས་པའི་སྒོ་ནས་བདག་བསྟོད་གཞན་སྨོད་བྱེད་པ་ལ་སོགས་པ་དེ་
དག་གང་ཡང་རུང་བ་ཀུན་ནས་དཀྲིས་པ་འབྲིང་གི་སྒོ་ནས་ཡོངས་སུ་
སྤྱད་པ་དག་ནི། ཟག་པ་འབྲིང་གི་ལྟུང་བ་དང་། ཀུན་དཀྲིས་ཆུང་
ངུས་ཡོངས་སུ་སྤྱད་པ་དག་ནི། ཟག་པ་ཆུང་ངུའི་ལྟུང་བ་ཞེས་བྱ་ལ།
དེ་དག་ཀྱང་ལྟུང་ བའི་ངོ་བོ་ཉེས་བྱས་ ཡིན་ ཞིང་། སྡེ་ཚན་ ནི་།
ཕམ་པའི་སྡེ་ཚན་དུ་གཏོགས་པ་ཡིན་ཏེ། དཔེར་ན་སོ་ཐར་གྱི་་་
སྐབས་སུ་དགེ་སློང་གིས་རིན་ཐང་མ་ཚང་བའི་དངོས་པོ་བརྐུས་པའི་
སྤོམ་པོ་དང་མགྲོན་དུ་མ་བོས་པའི་ཟས་ཟ་བའི་ཉེས་བྱས་ལྟ་བུ་ལྟུང་
བའི་ངོ་བོ་རིམ་པ་བཞིན་སྦོམ་པོ་དང་།ཉེས་བྱས་ཡིན་ཀྱང་སྡེ་ཚན་ཕམ་
པར་གཏོགས་པ་བཞིན་ནོ། ། སྨོན་སེམས་འདོར་བ་དང་ལོག་ལྟ་་་་
འཛིན་པ་གཉིས་ལ་ནི། ཀུན་དཀྲིས་ཀྱི་ཡན་ལག་ཚང་མི་དགོས་ཀྱི།
སེམས་དེ་དང་དེ་སྐྱེས་ཙམ་གྱིས་སྐད་ཅིག་གཉིས་པ་ལ་སྡོམ་པ་གཏོང་
བ་ཡིན་ནོ། །ཀུན་ནས་དཀྲིས་པ་ཆེན་པོར་འགྱུར་བའི་ཡན་ལག་བཞི་
བོ་དེ་ཡང་གང་ཞེ་ན། དཀོན་མཆོག་གསུམ་གྱི་དཀོར་འཕྲོག་པ་ལ་



440 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སོགས་པའི་བྱ་བ་གང་ལ་ཀུན་དཀྲིས་ཆེན་པོའི་ཡན་ལག་ཚང་ན་ཕམ་
པར་འགྱུར་བའི་བྱ་བ་དེ་དང་དེ་ལ་འཇུག་པ་ན་བྱ་བ་དེ་དག་གང་ཡང་
རུང་བ་ཞིག་ཀུན་ཏུ་སྤྱད་ནས་ད་དུང་སླར་ཡང་བྱ་བ་དེ་ལ་སྤྱོད་འདོད་
མ་ལོག་པ་དང༌། བྱ་བ་དེ་དང་དེ་ལ་རང་ཉིད་རྒྱུ་མཚན་དུ་བྱས་ཏེ་
འཛེམ་པའི་ངོ་ཚ་ཤེས་པ་དང༌། གཞན་རྒྱུ་མཚན་དུ་བྱས་ནས་་་་
འཛེམ་པའི་ཁྲེལ་ཡོད་པ་གཉིས་ལས་གང་ཡང་རུང་བ་ཆུང་ངུ་ཙམ་
ཞིག་ཀྱང་མི་བསྐྱེད་པ་དང་། བྱ་བ་དེ་དང་དེས་རང་གི་སེམས་མགུ་
ཞིང་རངས་པ་ཐོབ་པ་དང༌། བྱ་བ་དེ་དང་དེ་ལ་ཉེས་དམིགས་སུ་ལྟ་
བའི་བློ་ མེད་ པའོ། ། འདི་དག་ གི་ མཐའ་ གཅོད་ པ་ རྒྱས་ པར་ ནི།
ཚུལ་ཁྲིམས་ལེའུའི་རྣམ་བཤད་དུ་གསུངས་པ་ལས་ཤེས་པར་བྱ་ཞིང་།
ཉེས་བྱས་བཞི་བཅུ་རྩ་ལྔའི་རྣམ་གཞག་ལ་སོགས་པ་ལྟུང་བ་རྣམས་ཀྱི་
རབ་དབྱེ་དང་སོ་སོའི་བསྲུང་མཚམས་ཞིབ་པར་ནི་ལོགས་སུ་རྟོགས་
པར་བྱ་སྟེ། འདིར་ནི། དེ་དག་འཆད་པ་སྐབས་ཀྱི་དོན་མ་ཡིན་གྱི།
ལོག་པར་རྟོག་པ་འགའ་ཞིག་བསལ་བ་དགོས་པའི་གཙོ་བོ་ཡིན་ནོ། །
བྱང་ཆུབ་སེམས་དཔའི་སྡོམ་པ་གཏོང་བའི་རྒྱུ་ནི། སྨོན་་་་
སེམས་བཏང་བ་དང་། ཕམ་པའི་གནས་ལྟ་བུའི་ཆོས་དེ་དག་གང་
ཡང་རུང་བ་ཀུན་ནས་དཀྲིས་པ་ཆེན་པོས་སྤྱད་པ་དང་། སྡོམ་པ་ཕུལ་བ་
གསུམ་གང་ཡང་རུང་བས་ཀྱང་གཏོང་ཞིང་། བསྡུ་བ་ལས་གསུངས་
པའི་གཏོང་རྒྱུ་དག་ཀྱང་གསུམ་པོ་འདིར་འདུས་པས་འདི་དག་ཏུ་མ་
འདུས་པའི་གཏོང་རྒྱུ་གཞན་མེད་དོ། །དེ་ཡང་སོ་སོ་ཐར་བའི་སྡོམ་པ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 441
ནི། བསྲུང་མི་ནུས་པ་ན་ཕུལ་བས་སྡོམ་པའི་རྒྱུན་རྗེས་སུ་འཇུག་
པའི་བསོད་ནམས་ཆད་པ་ཡིན་གྱི། སྡོམ་པ་ཕུལ་བ་དེ་ཉིད་ཀྱི་ཆ་
ནས་སྡིག་པ་ཆེན་པོ་མི་སྐྱེད་ལ། བྱང་སེམས་ཀྱི་སྡོམ་པ་ཕུལ་ན་ནི།
ཕྱོགས་བཅུའི་སངས་རྒྱས་སྲས་བཅས་ཐམས་ཅད་ཀྱི་སྤྱན་སྔར་སེམས་
ཅན་ ཐམས་ ཅད་ཀྱི་ཕན་བདེ་བསྒྲུབ་པར་ཁས་བླངས་ཏེ་སྡོམ་པ་་་་
བཟུངས་པ་ལས་འདས་ཤིང་སེམས་ཅན་དང་སངས་རྒྱས་དེ་དག་་་་
ཐམས་ཅད་བསླུས་པས་ངན་འགྲོ་མུ་མཐའ་མེད་པར་འཁྱམས་དགོས་
ཏེ། སྤྱོད་འཇུག་ལས། གལ་ཏེ་དེ་ལྟར་དམ་བཅས་ནས། །ལས་
ཀྱིས་བསྒྲུབ་པར་མ་བྱས་ན། ། སེམས་ཅན་དེ་དག་ཀུན་བསླུས་པའི།
བདག་གི་འགྲོ་བ་ཇི་འདྲར་འགྱུར། ། དངོས་པོ་ཕལ་བ་ཅུང་ཟད་་་་
ལའང། །ཡིད་ཀྱིས་སྦྱིན་པར་བསམ་བྱས་ནས། །མི་གང་སྦྱིན་པར་མི་
བྱེད་པ། །དེ་ཡང་ཡི་དྭགས་རྒྱུར་གསུངས་ན། །བླ་ན་མེད་པའི་བདེ་
བ་ལ། ། བསམ་པ་ཐག་པས་མགྲོན་གཉེར་ནས། །འགྲོ་བ་ཐམས་
ཅད་བསླུས་བྱས་ན། །བདེ་འགྲོར་ཇི་ག་འགྲོ་འགྱུར་རམ། །ཞེས་དང༌།
གང་གཞན་སྐད་ཅིག་འདི་ཡིས་ནི། ། བསོད་ནམས་བར་དུ་གེགས་
བྱེད་པ། །སེམས་ཅན་དོན་ལ་དམན་གྱུར་པས། །དེ་ཡི་ངན་འགྲོ་མུ་
མཐའ་མེད། ། སེམས་ཅན་གཅིག་གི་བདེ་བ་ཡང། ། བཤིག་ན་
བདག་ཉིད་ཉམས་གྱུར་ན། །ནམ་མཁའ་མ་ལུས་མཐའ་ཀླས་པའི། །
ལུས་ཅན་བདེ་བཤིག་སྨོས་ཅི་དགོས། །ཞེས་གསུངས་པའི་ཕྱིར་རོ། །
བྱང་སེམས་སྡོམ་ལྡན་ལ་གཏོང་རྒྱུ་གསུམ་པོ་དེ་དག་གང་ཡང་མ་བྱུང་



442 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ན་ཚེ་འཕོས་ཀྱང་ལྷ་མི་ངན་སོང་གང་དུ་སྨོན་ལམ་མམ་སེམས་ཅན་གྱི་
དོན་ནམ་ལས་ཀྱི་དབང་གིས་སྐྱེས་སུ་ཟིན་ཀྱང་བྱང་སེམས་ཀྱི་སྡོམ་པ་
མི་གཏོང་ཞིང་། ཚེ་འཕོས་པའི་ཚེ་བརྗེད་ན་ཡང་དགེ་བའི་བཤེས་
གཉེན་ལ་བརྟེན་ནས་སྔར་ཡོད་དྲན་པ་གསོ་བའི་ཚུལ་དུ་ནོད་པར་
ཟད་ཀྱི། སྔར་མེད་གསར་དུ་ལེན་པ་ནི་མ་ཡིན་པར་བྱང་ས་རྩ་
འགྲེལ་ལས་བཤད་ཅིང༌། སྡོམ་པ་རྒྱུད་ལ་གནས་པའི་མཐུས་སྐྱེ་བ་
གཞན་དུ་ཡང་བྱང་ཆུབ་སེམས་དཔའ་དང་མི་མཚམ་པའི་ལས་ངན་པ་
ལ་རང་བཞིན་གྱིས་མི་འཇུག་པར་ཛི་ན་བུ་ཏྲ་དང་ས་མུ་དྲས་བཤད་ལ།
སྡོམ་པ་མ་བཏང་བའི་རྒྱུ་མཚན་གྱིས་སླར་དྲན་པ་གསོ་བར་བྱེད་པའི་
ཕྱིའི་རྐྱེན་ཐེག་ཆེན་དགེ་བའི་བཤེས་གཉེན་ལ་སོགས་པ་དང་ཚེགས་
ཆུང་དུས་བདེ་བླག་ཏུ་འཕྲད་པར་འགྱུར་བ་ཡང་ཡིན་ནོ། ། དེ་ཡང་
དགེ་སློང་བྱང་ཆུབ་སེམས་དཔའི་སྡོམ་ལྡན་གྱིས་བྱང་ཆུབ་ཀྱི་སེམས་ཀྱི་
ས་ཡོངས་སུ་ཟིན་པའི་སྒོ་ནས་དགེ་སློང་གི་སྡོམ་པ་ལེགས་པར་བསྲུང་
བ་ཡང་སྡོམ་པའི་ཚུལ་ཁྲིམས་ཡིན་མོད་ཀྱི། འོན་ཀྱང་། གང་
བསྲུང་བར་བྱ་བའི་དགེ་སློང་གི་སྡོམ་པ་ནི། བྱང་སེམས་ཀྱི་སྡོམ་པ་
ལེན་པའི་ཆོ་ག་དེ་ཉིད་ཀྱིས་ཐོབ་པ་མ་ཡིན་གྱི། སོ་ཐར་གྱི་སྡོམ་པ་
ལེན་པའི་ཆོ་ག་གཞན་ལ་བརྟེན་ནས་ཐོབ་པ་ཡིན་པས་ཚེ་འཕོས་པ་ན་
གཏོང་ཡང་། དེ་ཙམ་གྱིས་བྱང་ཆུབ་སེམས་དཔའི་སྡོམ་པའི་ཚུལ་
ཁྲིམས་བཏང་བར་མི་འགྱུར་ཏེ། བྱང་སེམས་ཀྱི་སྡོམ་པ་ལེན་པའི་ཚེ།
དུས་གསུམ་གྱི་བྱང་སེམས་ཐམས་ཅད་ཀྱིས་གང་ལ་བསླབ་པའི་གཞིར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 443
གྱུར་པའི་སྡོམ་པའི་ཚུལ་ཁྲིམས་ལ་བྱང་སེམས་དེ་དག་གིས་ཇི་ལྟར་
བསླབས་ཤིང་སློབ་པར་འགྱུར་བ་དེ་བདག་གིས་ཀྱང་ཡང་དག་པར་
བླང་བར་བགྱི། ཞེས་མནོས་པའི་ཆོ་ག་དེ་ཉིད་ལ་བརྟེན་ནས་ཐོབ་
པའི་རང་བཞིན་གྱི་ཁ་ན་མ་ཐོ་བ་ཙམ་ལས་ལྡོག་པས་རབ་ཏུ་ཕྱེ་བའི་
སྡོམ་པའི་ཚུལ་ཁྲིམས་ཚེ་འཕོས་པས་ཀྱང་མི་གཏོང་བའི་ཕྱིར་རོ། །
དགེ་སློང་གི་སྡོམ་པ་དང་བྱང་སེམས་ཀྱི་སྡོམ་པའི་ཚུལ་ཁྲིམས་གཞི་
མཐུན་དུ་སོང་བ་དེ་ཉིད་ནི། དུས་གསུམ་གྱི་བྱང་སེམས་ཡིན་ནོ་
ཅོག་ཐམས་ཅད་ཀྱིས་བསླབས་ཤིང་སློབ་པར་འགྱུར་བའི་བྱང་སེམས་
ཀྱི་ཚུལ་ཁྲིམས་མ་ཡིན་ཏེ། བྱང་སེམས་ཀྱི་སྡོམ་པ་དང་ལྡན་པའི་
ཁྱིམ་པ་དང༌། ལྷའི་བྱང་སེམས་དུ་མ་ཞིག་ཡོད་པའི་ཕྱིར་རོ། །བྱང་
ཆུབ་སེམས་དཔའི་སྡོམ་པ་ཉམས་ནས་ཕྱིར་འཆོས་པའི་ཚུལ་ནི། མ་
གོས་པར་བྱ་བ་ལ་འབད་ཀྱང་མི་ཤེས་པ་དང་། བག་མེད་པ་དང་།
ཉོན་མོངས་མང་བ་དང་། མ་གུས་པ་སྟེ། ལྟུང་བ་འབྱུང་བའི་རྒྱུ་
བཞིས་ཉེས་པ་བྱུང་བ་ན་ཡང་ཆོས་བཞིན་སླར་གསོ་བས་ཉེས་པ་ལས་
ལྡང་བར་བྱའོ། །དེ་ཡང་ཕམ་པ་བྱུང་བ་ནི། སླར་ཡང་ཚུལ་བཞིན་
དུ་ལེན་པའི་ཆོ་ག་བྱས་པ་ཉིད་ཀྱིས་ལྟུང་བ་ལས་ལྡང་བར་བྱ་ཞིང་སྡོམ་
པ་སོར་གཞུག་པར་བྱ་དགོས་ལ། སོ་སོ་ཐར་བའི་སྡོམ་པ་ནི། ཉན་
ཐོས་སྡེ་བ་ཁ་ཅིག ཕམ་པ་ལ་འཆབ་བཅས་ཀྱིས་ཁྱབ་པར་འདོད་པ་
ལྟར་ན་སོ་ཐར་གྱི་ཕམ་པ་བྱུང་ན་ཚེ་དེ་ལ་སླར་གསོར་མི་རུང་བས་ཁྱབ་
པར་འདོད་ཅིང་། སྡེ་བ་ཁ་ཅིག ཕམ་པ་འཆབ་མེད་འདོད་པ་



444 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ལྟར་ན་ཡང་བྱང་སེམས་ཀྱི་སྡོམ་པ་སླར་བླང་དུ་ཡོད་པ་དང་མི་འདྲ་སྟེ།
བྱང་ཆུབ་སེམས་དཔའ་མ་ཡིན་པའི་དགེ་སློང་གི་རྟེན་ལ་ ཕམ་ པ་་་
འཆབ་མེད་བྱུང་བ་དེ་ཉིད་ཀྱིས་སླར་བླངས་ཏེ་སྔར་བསྙེན་པར་མ་
རྫོགས་པ་དག་ལ་བལྟོས་ནས་དགེ་སློང་མཚན་ཉིད་པ་ལྟ་བུར་གྱུར་དུ་
ཟིན་ཀྱང་ད་དུང་དེའི་རྒྱུད་ལ་དགེ་སློང་གི་སྡོམ་པ་རྣམ་དག་སྐྱེས་པ་མ་
ཡིན་པའི་ཕྱིར་ཏེ། སྔར་ཕམ་པ་འཆབ་མེད་ཀྱང་མ་བྱུང་བའི་དགེ་
སློང་རྣམ་པར་དག་པ་ལ་བལྟོས་ནས་དེ་ཉིད་བསྙེན་པར་མ་རྫོགས་པ་
དང་འདྲ་བར་གསུངས་པའི་ཕྱིར་རོ། །བྱང་ཆུབ་སེམས་དཔའི་སྡོམ་
པ་ནི། རྩ་ལྟུང་བྱུང་ནས་སླར་བླངས་པ་ན་ཡང་རྣམ་པར་དག་པ་སྐྱེ་
བ་ཡིན་ཏེ། བྱང་ས་ལས། བྱང་སེམས་ཀྱིས་ནི་བླངས་པ་བཏང་དུ་
ཟིན་ཀྱང་ཚེ་འདི་ལ་ཕྱིར་ནོད་པའི་སྐལ་བ་ཡོད་དེ་དགེ་སློང་ཕམ་པ་
བྱུང་བ་བཞིན་དུ་སྐལ་བ་མེད་པ་ཁོ་ནར་འགྱུར་བ་ནི་མ་ཡིན་ནོ། །
ཞེས་གསུངས་པ་ལྟར་རོ། །དེ་ལས་གཞན་པའི་ལྟུང་བ་དག་གི་ཕྱིར་
འཆོས་པའི་ཚུལ་ནི། ཟག་པ་འབྲིང་ནི་གསུམ་ལ་བཤགས། །གཅིག་
གི་མདུན་དུ་ལྷག་མ་རྣམས། །ཉོན་མོངས་མི་མོངས་བདག་སེམས་
མིན། ། ཞེས་གསུངས་པའི་རྐང་བ་ཐ་མ་འདི་ལ། ཉོན་མོངས་མི་
མོངས་བདག་སེམས་བཞིན། །ཞེས་པ་དང་། ཉོན་མོངས་མི་མོངས་
བདག་སེམས་ལའོ། ། ཞེས་རྒྱ་བོད་ཀྱི་འགྲེལ་བ་བྱེད་པ་དག་གིས་་་
གཞུང་འདོན་ཚུལ་མི་འདྲ་བ་དང༌། དེ་ཡི་དབང་གིས་འཆད་ཚུལ་
མི་འདྲ་བ་མང་དུ་ཡོད་ཀྱང་། སློབ་དཔོན་ཆེན་པོ་ཞི་བ་འཚོའི་་་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 445
བཞེད་པ་ལྟར་ལེགས་ ཤིང་། དེ་ལྟར་ན་ཟག་པ་ཆུང་འབྲིང་དང་
ཉེས་བྱས་ཞེ་ལྔ་ནི། བཤགས་ཡུལ་ཡོད་ན་བསྡམས་པ་ཙམ་གྱིས་མི་
འདག་པས་བྱང་ས་དང་སྡོམ་པ་ཉི་ཤུ་བ་ནས་གསུངས་པ་ལྟར་གང་
ཟག་གི་མདུན་དུ་བཤགས་དགོས་ལ། དེ་ཡང་ཉན་ཐོས་ཀྱི་ཐེག་པ་
བའམ་ཐེག་པ་ཆེན་པོ་བ་གང་ཡང་རུང་བ་བཤགས་པའི་ངག་གི་རྣམ་
པར་རིག་བྱེད་ཀྱི་ཚིག་དོན་ཁོང་དུ་ཆུད་ཅིང་འཛིན་ནུས་པ་ལ་་་་་་
བཤགས་པར་བྱ་བར་བྱང་ས་ལས་གསུངས་པའི་ཕྱིར། བཤགས་
ཡུལ་བྱང་སེམས་ཀྱི་སྡོམ་ལྡན་མི་དགོས་པས་སྡོམ་པ་གཞན་གྱི་ལྟུང་བ་
བཤགས་པའི་རྣམ་གཞག་དང་མི་འདྲའོ། །འོན་ཀྱང་། བྱང་སེམས་
ཀྱི་སྡོམ་པ་དང་མི་ལྡན་པའི་སོ་ཐར་གྱི་སྡོམ་ལྡན་ནི་དགེ་སློང་ཕ་མ་
དགོས་ཏེ། དགེ་ཚུལ་སོགས་ནི་སོ་ཐར་གྱི་ཡང་ལྟུང་བ་བཤགས་པའི་
ཡུལ་དུ་མི་རུང་བའི་ཕྱིར་རོ། །ཞེས་གསུངས་སོ། །དེ་ལ་ཟག་པ་་་
འབྲིང་གི་ལྟུང་བ་རྣམས་ནི། བཤགས་ཡུལ་དུ་འོས་པའི་གང་ཟག་
གསུམ་དང་། ཟག་པ་ཆུང་ངུའི་ལྟུང་བ་རྣམས་དང་ཉེས་བྱས་ཞེ་ལྔ་
ནི། གང་ཟག་གཅིག་གི་མདུན་དུ་རང་རང་གི་མིང་རིགས་སོ་སོར་
བརྗོད་པའི་སྒོ་ནས་བཤགས་པར་བྱ་ཞིང་། དེ་དག་ཐམས་ཅད་ཀྱང་
གང་ཟག་གི་མདུན་དུ་བཤགས་པར་བྱ་བའི་གང་ཟག་མཐུན་པ་མེད་
ན་བྱང་ཆུབ་སེམས་དཔའ་སྔར་གྱི་ཉེས་པ་དག་ལས་འགྱོད་པ་དང་
བཅས་པས་བསམ་པ་ཐག་པ་ནས་ཕྱིན་ཆད་མི་བྱ་བར་སེམས་བསྐྱེད་
པར་བྱ་ཞིང་སླན་ཆད་ཀྱང་བསྡམ་པར་བྱའོ། །དེ་ལྟར་བྱས་ན་ལྟུང་བ་



446 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དེ་དག་ལས་སླར་ལྡང་བར་འགྱུར་རོ། ། སྔར་སྨོས་པ་དག་ལས་གཞན་
པའི་བྱང་སེམས་ཀྱི་ཉེས་པ་རྣམས་ནི། གང་ཟག་གཅིག་གི་མདུན་དུ་
བཤགས་པ་གྲུབ་ན་ནི། ངོ་ཚ་དང་ཁྲེལ་ཡོད་སྐྱེ་སླ་བས་ཤིན་ཏུ་་
ལེགས་ལ། མ་གྲུབ་ན་ཡང་རྒྱལ་བ་སྲས་བཅས་བློ་ཡུལ་དུ་བསམས་
ནས་ བཤགས་ པས་ འདག་ པར་ གསུངས་ཏེ། དོན་ འདི་ དག་ནི།
བྱང་ས་ལས་གསལ་བར་གསུངས་ཤིང་། བསླབ་བཏུས་སུ། རྨི་
ལམ་དུ་འཕགས་པ་ནམ་མཁའི་སྙིང་བོའི་མདུན་དུ་བཤགས་པའི་ཆོ་ག་
དང་། གཞན་ཡང་ཉེ་བར་འཁོར་གྱིས་ཞུས་པའི་མདོ་ལས་འབྱུང་བ་
ལྟར་ལྟུང་བ་ཡང་ལྕིའི་བྱེ་བྲག་གིས། བཤགས་ཡུལ་བཅུ་དང་ལྔ་དང་
གསུམ་དང་གཉིས་སམ་གཅིག་གི་མདུན་དུ་བཤགས་པའི་རྣམ་དབྱེ་
དང་། སངས་རྒྱས་སུམ་ཅུ་རྩ་ལྔ་ལ་ཉིན་མཚན་དུ་བཤགས་པར་
གསུངས་པ་ལ་སོགས་པའི་ཕྱིར་བཅོས་ཀྱི་ཚུལ་མཐའ་དག་ལ་མཁས་
པར་བྱས་ནས་ལྟུང་བ་བྱུང་བ་རྣམས་ལ་ཇི་མི་སྙམ་པར་མི་འཇོག་ཅིང་
ཕྱིར་འཆོས་པའི་སྒོ་ཐམས་ཅད་ནས་ལེགས་པར་འབད་དེ་སྦྱང་བར་
བྱའོ། ། འདིར་སྨྲས་པ། གང་གིས་ཐེག་པ་ཆེན་པོ་བར། །འཇོག་
བྱེད་ཆོས་ནི་གཅིག་པུ་བ། །རྫོགས་པའི་བྱང་ཆུབ་ལྗོན་ཤིང་གི ། ས་
བོན་བླ་ན་མེད་པའི་སེམས། །དུས་གསུམ་རྒྱལ་དང་རྒྱལ་བའི་སྲས། །
ཀུན་ གྱིས་བགྲོད་པ་གཅིག་པའི་ལམ། །འགྲོ་ཀུན་ཕན་བདེའི་སྒོ་་་་
གཅིག་པུ། །ཐེག་ཆེན་ལམ་གྱི་གཞུང་ཤིང་མཆོག། སྨོན་དང་འཇུག་
པའི་བྱང་ཆུབ་སེམས། །ཐབས་ནི་རྣམ་པ་གང་དག་གིས། །བཅོས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 447 །
མིན་མཚན་ཉིད་ཡོངས་རྫོགས་པ། །ཇི་ལྟར་རྒྱུད་ལ་སྐྱེད་པ་དང་། །
དེ་དག་གང་ལས་གང་ཞིག་གིས། །གང་ཚེ་ཇི་ལྟར་བླང་བ་དང་། །
འཐོབ་དང་གཏོང་དང་བསྲུང་བ་དང་། །ཕྱིར་བཅོས་ཆོ་གའི་རིམ་པ་
དང་། །རྒྱལ་སྲས་སྤྱོད་པ་རྒྱ་མཚོ་ལ། །ཇི་ལྟར་སློབ་པའི་རྣམ་གཞག་
དག། དང་བོར་ཐོས་པས་གཏན་ལ་ཕབ། །དྲི་མེད་ལུང་དང་རིགས་
པས་བཙལ། ། ཚད་མས་དྲངས་པའི་ངེས་པ་བསྐྱེད། ། རྣམ་དག་་་་
བསམ་པ་སྦྱང་བའི་ཐབས། །འབད་པས་ཀུན་གྱིས་ཉམས་སུ་བླང་། །
མྱོང་བ་ཅུང་ཟད་བརྟན་པ་ན། །མ་ནོར་ཆོ་ག་བྱས་ཏེ་གཟུང་། །སྨོན་
འཇུག་བསླབ་བྱའི་གནས་ཀུན་ལ། ། རྩོལ་བ་ལྷོད་པ་མེད་པར་་་་་
བསླབ། །རྒྱལ་སྲས་སྤྱོད་པ་ཇི་སྙེད་ལ། །ཉི་ཚེ་བ་དང་ཞུམ་པ་དང་། །
ལོག་པའི་བཤེས་ཀྱིས་ མ་བསླད་པར། ། དུས་གསུམ་རྒྱལ་བའི་སྲས་
རྣམས་ཀྱིས། །ཇི་ལྟར་སྤྱད་ལྟར་བདག་གིས་ཀྱང་། །སྤྱོད་པ་ཚིག་ཙམ་
མ་ཡིན་པའི། །བསམ་པ་དྲག་པོས་ལེགས་པར་སྤྱད། །འདི་ནི་རྡོ་རྗེ་
ཐེག་པ་དང་། ། ཕ་རོལ་ཕྱིན་པའི་ཐེག་པ་ཆེ། །གཉིས་ཀའི་ལམ་གྱི་
སྲོག་ཡིན་མོད། །འོན་ཀྱང་བློ་གྲོས་བླུན་པོ་ཡིས། །ཐེག་པ་གཉིས་ཀྱི་
བསླབ་བྱ་ལ། །གནང་བཀག་མི་མཐུན་ཅུང་ཟད་ཙམ། །མཐོང་ནས་
ཚ་གྲང་ལྟར་བཟུངས་ཏེ། ། ཐེག་ཆེན་ལམ་བཟང་ནུབ་པར་བྱས། །
དེང་སང་སོ་སོ་ཐར་བ་ལ། ། སྡོམ་པ་འཐོབ་དང་གཏོང་བ་དང་། །
བསྲུང་དང་ལྟུང་བའི་ལྕི་ཡང་སོགས། །ཐ་སྙད་ཙམ་ཞིག་སྣང་མོད་
ཀྱི། ། ཐེག་ཆེན་ལམ་ལ་ཚུལ་འདི་ཡི། ། ཐ་སྙད་ཙམ་ཡང་ཕལ་ཆེར་



448
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ནུབ། །བྱང་སེམས་སྤྱོད་པའི་རྣམ་དབྱེ་མེད། ། སྡོམ་པ་འཐོབ་དང་
གཏོང་བ་དང་། །བསླབ་བྱའི་གནས་དང་ལྟུང་བ་ཡི། །གྲངས་ཀྱང་རྣ་
བས་མ་ཐོས་ན། ། བླང་དོར་སྨོས་ཀྱང་ཅི་དགོས་པའི། ། ཐེག་ཆེན་
བསྟན་པའི་ཆོམ་རྐུན་པ། །ཐེག་ཆེན་དགེ་བའི་བཤེས་གཉེན་ལྟར། །
བཅོས་པའི་ལོག་པའི་ལམ་སྟོན་བྱེད། །ཚུལ་འདི་བློ་གྲོས་ལྡན་རྣམས་
ཀྱིས། །ལེགས་པར་བརྟགས་ཏེ་རྒྱལ་བའི་བསྟན། །འབད་པས་་་་་་
གཅེས་པར་གཟུང་བའི་རིགས། །ཐེག་ཆེན་བསླབ་པའི་གནས་རྣམས་
དང༌། །རྒྱལ་སྲས་སྡོམ་པའི་རྣམ་གཞག་གི། ཐ་སྙད་ཙམ་ཡང་མི་ཤེས་
ཀྱང་། །བླུན་རྨོངས་སྐྱེ་བོའི་ལམ་སྟོན་ཅིང་། །ཐེག་པ་མཆོག་གི་རྣལ་
འབྱོར་བར། ། སྨྲ་བ་བདུད་ཀྱི་གསང་ཚིག་ཡིན། །བར་སྐབས་ཀྱི་
ཚིགས་སུ་བཅད་པའོ། །སྡོམ་པ་གསུམ་གྱི་རྣམ་པར་བཞག་པ་མདོར་
བསྡུས་ཏེ་གཏན་ལ་དབབ་པའི་རབ་ཏུ་བྱེད་པ། ཐུབ་བསྟན་རིན་པོ་
ཆེའི་བྱི་དོར་ཞེས་བྱ་བ་ལས་བྱང་ཆུབ་སེམས་དཔའི་སྡོམ་པ་རྣམ་པར་
བཞག་པ་སྟེ་གཉིས་པའོ། །
གསུམ་པ་རིག་པ་འཛིན་པའི་སྡོམ་པའི་རྣམ་པར་བཞག་པ་ནི།
སྔགས་དང་ཕ་རོལ་ཏུ་ཕྱིན་པའི་ཐེག་པ་ཆེན་པོ་གཉིས་ཀྱི་ཐུན་མོང་གི་
ལམ་གྱིས་རྒྱུད་ལེགས་པར་སྦྱངས་པའི་སྒོ་ནས་སྣོད་རུང་དུ་གྱུར་པ་ན།
གང་ཟག་དེ་ཉིད་ནི། ངེས་པར་རྡོ་རྗེ་ཐེག་པའི་ལམ་ལ་འཇུག་པར་
རིགས་པ་ཡིན་ཏེ། དཔལ་གསང་བ་འདུས་པའི་རྩ་རྒྱུད་ཀྱི་ལེའུ་བཅུ་
བདུན་པ་ལས་གསུངས་པ་ལྟར། ལམ་དེ་ནི་བསྐལ་བ་བཟང་བོ་འདི་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 449
ལ་ཞིང་འདིར་བྱོན་པའི་སངས་རྒྱས་སྟོང་གི་ནང་ནས་སྟོན་པ་ཤཱཀྱ་
ཐུབ་ པ་ཁོ་ནས་ཞིང་འདིར་གསུངས་ཀྱིས། གཞན་དག་གིས་ནི།།
ཞིང་འདིར་མ་གསུངས་པས་སངས་རྒྱས་ལས་ཀྱང་ཕྲད་པར་དཀའ་
ཞིང༌།། ཐེག་པ་གཞན་གྱི་ལམ་ལ་བརྟེན་ནས་བསྐལ་བ་གངྒཱའི་ཀླུང་
གི་བྱེ་མ་སྙེད་ཀྱིས་ཀྱང་འཐོབ་པར་དཀའ་བའི་རྫོགས་པའི་བྱང་ཆུབ་
དེ་ཉིད་ཐེག་པ་འདིའི་ལམ་མཆོག་ཏུ་གྱུར་པ་དག་ལ་བརྟེན་ནས་་་
སྙིགས་དུས་ཀྱི་ཚེ་གཅིག་ལ་ཡང་འཐོབ་པར་ནུས་པས་ཤིན་ཏུ་དོན་ཆེ་
བའི་ཕྱིར་རོ། །ཐེག་པ་འདི་ཉིད་ལ་འཇུག་པར་འདོད་ན་ནི། ཐོག་
མར་བླ་མ་མཚན་ཉིད་དང་ལྡན་པ་ཞིག་ལ་ཕ་རོལ་ཏུ་ཕྱིན་པའི་ཐེག་
པའི་སྐབས་ཀྱི་དགེ་བའི་བཤེས་གཉེན་བསྟེན་ཚུལ་ལས་ཀྱང་ཆེས་ཁྱད་
པར་དུ་གྱུར་པ་ཞིག་བྱས་ནས། དབང་བསྐུར་བ་རྒྱུད་སྡེ་དང་མཐུན་
པར་མནོས་ཏེ། དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་
མིག་གི་འབྲས་བུ་ལྟར་གཅེས་པར་བཟུངས་ནས། རྒྱུད་སྡེ་འོག་མ་
ལྟར་ན་མཚན་བཅས་དང་མཚན་མེད་ཀྱི་རྣལ་འབྱོར་གཉིས་དང༌།
བླ་མེད་ལྟར་ན་བསྐྱེད་རིམ་དང་རྫོགས་རིམ་གཉིས་ལེགས་པར་་་་་
བསྒོམས་ན་དངོས་གྲུབ་འགྲུབ་ཀྱི། དེ་ལྟ་མིན་པར་བསྲུང་སྡོམ་ཡལ་
བར་དོར་ན་བསྐལ་བ་མང་བོར་འབད་ཀྱང་མི་འགྲུབ་སྟེ། སྡོམ་
འབྱུང་ལས། ཇི་ལྟར་ཉེ་བར་བསྟན་པ་བཞིན། །ཕྱི་ནས་དམ་ཚིག་
སྤྱོད་པར་བརྩོན། ། སྣོད་དུ་བྱས་པའི་རྒྱུན་ལས་ནི། །འཁོར་ལོ་ལ་
སོགས་ སྒོམ་ རིམ་ གྱིས། ། ཡང་དག་མན་ངག་ ཕུན་ཚོགས་ ཀྱིས། །



450
-
-
-
--
་་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འགྲུབ་པར་འགྱུར་རོ་གཞན་དུ་མིན། ། ཞེས་དང་། མཉམ་སྦྱོར་་
ལས་ཀྱང་། དཀྱིལ་འཁོར་དག་ཏུ་མ་ཞུགས་དང་། ། དམ་ཚིག་
རྣམས་ནི་ སྤངས་ པ་ དང༌། ། གསང་ བའི་ དེ་ ཉིད་ མི་ ཤེས་ པས། །
བསྒྲུབས་ ཀྱང༌ ཅི་ ཡང་ མི་ འགྲུབ་ བོ། ། ཞེས་ དང༌ རྩེ་ མོ་ ལས་ ཀྱང་།
བསྐལ་བ་བརྒྱ་ཕྲག་དག་ ཏུ་ནི། ། ཅི་ སྟེ་མངོན་པར་བརྩོན་བྱས་་་་་་
ཀྱང་། །གང་ཟག་བཞི་ནི་འཇིག་རྟེན་དུ། །བསྒྲུབས་ཀྱང་འགྲུབ་པ་
ཉིད་མི་འགྱུར། །བྱང་ཆུབ་སེམས་ནི་མ་སྐྱེས་དང་། །ཐེ་ཚོམ་ལྡན་པ་
ཉིད་དང་ནི། །བཀའ་བཞིན་དུ་ནི་མི་སྤྱོད་པ། །དད་པ་མེད་ཉིད་
འགྲུབ་མི་འགྱུར། །ཞེས་དང་། སྡོམ་འབྱུང་ལས། ཅི་སྟེ་དངོས་
གྲུབ་མཆོག་འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་བའི་
དུས་ལ་བབ་ཀྱང་བླ། །རྟག་ཏུ་དམ་ཚིག་བསྲུང་བར་བྱ། ཞེས་གསུངས་
པ་ལྟར་རོ། །དབང་ཡོངས་སུ་རྫོགས་པར་ཐོབ་པ་ཞིག་གིས་དམ་ཚིག་
དང་སྡོམ་པ་བསྲུང་བ་ལ་འབད་ནས་རྩ་ལྟུང་གིས་མ་གོས་ན་ཚེ་དེ་ལ་
ལམ་བསྒོམ་པ་ཆེར་མ་བྱུང་ཡང་སྐྱེ་བ་བདུན་ལ་སོགས་པ་ཚུན་ཆད་
ཀྱིས་མཆོག་འགྲུབ་པར་གསུངས་ཏེ། གསང་བ་མཛོད་ཀྱི་རྒྱུ་་་་་
སངས་རྒྱས་ཐོད་པའི་འགྲེལ་བར་དྲངས་པ་ལས། དབང་བསྐུར་
ཡང་དག་སྦྱིན་ལྡན་ན། །སྐྱེ་དང་སྐྱེ་བར་དབང་བསྐུར་འགྱུར། །དེ་ཡི་
སྐྱེ་བ་བདུན་ལ་ནི། ། མ་བསྒོམས་པར་ཡང་དངོས་གྲུབ་འཐོབ། །
གང་ལ་སྒོམ་པ་དང་ལྡན་ཞིང་། །གལ་ཏེ་དམ་ཚིག་སྡོམ་ལ་གནས། །
སྐྱེ་འདིར་ལས་དབང་གིས་མ་གྲུབ། ། སྐྱེ་བ་གཞན་དུ་དངོས་གྲུབ་
༥༥



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 451
འཐོབ། །རེ་ཤིག་དམ་ཚིག་ཉམས་པ་ན། །དངོས་གྲུབ་ཐོབ་པ་ལྷ་ཞོག་
གི། མི་ཡི་སྐྱེ་བའང་རྙེད་པར་དཀའ། །ཞེས་དང་། དམ་ཚིག་ལྔ་
བ་ལས་ཀྱང་། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་
ན་འགྲུབ། ། ཅེས་དང༌། རྣམ་གྲོལ་ཟླ་བས་ཀྱང༌། མ་བསྒོམས་
གྱུར་ཀྱང་ལྷུང་མེད་ན། ། སྐྱེ་བ་བཅུ་དྲུག་དག་ན་འགྲུབ། ། ཅེས་་་་་
གསུངས་པ་ལྟར་རོ། །དེས་ན་ཐོག་མར་དབང་བསྐུར་བ་རྒྱུད་སྡེ་དང་
མཐུན་པར་ལེགས་པར་ཐོབ་མ་ཐོབ་ཀྱི་རྣམ་གཞག་ཞིབ་ཏུ་མི་རྩི་ཞིང་
དབང་ཐོབ་ནས་དམ་ཚིག་དང་སྡོམ་པ་ཇི་ཙམ་ཞིག་བསྲུང་བར་བྱ་
བའི་གྲངས་དང་། ལྟུང་བ་ལྕི་ཡང་གི་རྣམ་དབྱེ་དང་། ལྟུང་བ་སོ་
སོའི་བསྲུང་མཚམས་དང་། ཉམས་ན་ཕྱིར་འཆོས་ཚུལ་སོགས་ཞིབ་
ཏུ་ཤེས་པར་བྱས་ནས་དྲན་ཤེས་རྒྱུན་ལྡན་དུ་བསྟེན་ཏེ་ལྟུང་བས་མི་
གོས་པ་དང་གོས་ན་ཕྱིར་འཆོས་པ་ལ་འབད་པ་ཐམས་ཅད་ཀྱིས་ནན་
ཏན་དུ་སློབ་པ་མེད་པར། ལྟུང་བའི་གྲངས་ལ་སོགས་པ་དེ་སྐད་
བཤད་པ་དེ་དག་གི་ཐ་སྙད་ཙམ་གྱི་རྣམ་གཞག་ཀྱང་མ་ཆགས་པར་
བྱས་ནས། བསྲུང་སྡོམ་ཡལ་བར་དོར་ཏེ། ལྷ་བསྒོམ་པ་དང་།
སྔགས་བཟླས་པ་དང་། རྩ་རླུང་ཐིག་ལེ་བསྒོམ་པ་དང་། འཕྱར་
གཡེང་གི་སེམས་དང་རྒོད་བག་གི་བློས་ཉོན་མོངས་པ་ཅན་གྱི་སེམས་
ཀྱིས་ཀུན་ནས་བསླངས་ཏེ།. ཚུལ་མ་ཡིན་པའི་ཀུན་ཏུ་སྤྱོད་པ་སྣ་
ཚོགས་པ་འབད་པས་ལྷུར་ལེན་པའི་སྒོ་ནས། དཀྱིལ་འཁོར་ཆེན་པོ་
སྒྲུབ་ཅིང་མཆོད་པར་ཐ་སྙད་བཏགས་པའི་ཆོ་གའི་གཟུགས་བརྙན་



452 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཙམ་ཞིག་རྩེ་འཇོ་དང་བཟའ་བཏུང་གི་བློས་འབད་དེ། སྒྲུབ་པ་ལ་
སོགས་པ་ནི། དངོས་གྲུབ་འགྲུབ་པ་ལྟ་ཞོག ངན་འགྲོ་མི་བཟད་
པའི་སྒོ་འབྱེད་པར་བྱེད་པ་ཡིན་པར་རྒྱུད་སྡེ་རིན་པོ་ཆེ་གོང་འོག་དུ་མ་
ཞིག་དང་རྒྱ་བོད་ཀྱི་མཁས་གྲུབ་ཆེན་པོ་དུ་མ་ཞིག་གིས་ལན་བརྒྱ་ཕྲག་
གཅིག་ཏུ་བཀའ་སྩལ་ཏོ། །དེ་ཡང་སྔགས་ཀྱི་ཐུན་མོང་མ་ཡིན་པའི་
སྡོམ་པ་མ་ཐོབ་པ་ཐོབ་པར་བྱ་བའི་ཕྱིར་དུ་ལེན་པ་དང༌། ཐོབ་ཟིན་
ཉམས་པ་སླར་གསོ་བར་བྱ་བའི་ཕྱིར་ལེན་པ་ནི། ངེས་པར་དཀྱིལ་
འཁོར་དུ་བཅུག་ནས་དབང་བསྐུར་བ་ལ་བལྟོས་ཏེ། དུས་འཁོར་
རྒྱུད་ཀྱི་དབང་ལེ་ལས། རྩ་བའི་ལྟུང་བ་བྱུང་བ་གང་ཞིག་དག་པའི་
སླད་དུ་སླར་ཡང་དཀྱིལ་འཁོར་འདིར་ནི་འཇུག་བྱ་སྟེ། ། ཞེས་དང༌།
དགྲ་ནག་གི་རྒྱུད་ཀྱི་ལེའུ་བཅུ་བདུན་པ་ལས་ཀྱང་། གལ་ཏེ་བག་
མེད་བྱུང་གྱུར་པས། །བླ་མ་དམ་ཚིག་ལ་གནོད་ན། །དེས་ནི་དཀྱིལ་
འཁོར་བྲིས་བྱས་ལ། །བདེ་གཤེགས་རྣམས་ལ་ཉེས་པ་བཤགས། ། |
ཞེས་དང་། ཤཱནྟི་བས། བླ་མ་བརྙེས་པར་གྱུར་པའམ་ཞེས་བྱ་བ་ལ་
སོགས་པས་ནི། རྩ་བའི་ལྟུང་བ་བྱུང་ན་སླར་དཀྱིལ་འཁོར་དུ་ཞུགས་
ལ་དབང་བླང་བ་སྟེ། ཇི་སྐད་དུ། རྩ་བའི་ལྟུང་བ་བྱུང་བ་ལ། །
སྦྱང་ཕྱིར་དཀྱིལ་འཁོར་ཞུགས་ནས་ནི། །བཀའ་ཐོབ་བྱས་ན་ལྟུང་བ་
ཡང་། །ཆུང་ངུ་དག་ཏུ་འགྱུར་བ་ཡིན། ། ཞེས་གསུངས་སོ། ། ཞེས་
དང། སྡོམ་ འབྱུང་ གི་ ལེའུ་ ཉེར་ བདུན་ པའི་ འགྲེལ་ བར་ ཡང་།



-
-
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 453
བྱ། །ཞེས་རྩ་ལྟུང་བྱུང་ནས་ཉམས་པ་སླར་གསོ་བ་ལ་ཡང་དེ་ལྟར་
གསུངས་ན། སྔར་མ་ཐོབ་པ་ཐོབ་པར་བྱེད་པ་ལ་ལྟ་སྨོས་ཀྱང་ཅི་
དགོས་པའི་ཕྱིར་རོ། །འོ་ན་དབང་བསྐུར་བ་ཡོངས་སུ་རྫོགས་ཀྱི་བར་
དུ་སྡོམ་པ་མི་སྐྱེ་འམ་སྙམ་ན། དེ་ནི་མ་ཡིན་ཏེ། དཔེར་ན་ཉེས་
མེད་ཀྱི་དགེ་སློང་གི་སྡོམ་པ་རྣམ་པར་དག་པ་སྐྱེ་བ་ཆོ་ག་སྦྱོར་དངོས་
རྗེས་གསུམ་རྫོགས་པར་བྱེད་པ་དང་སྦྲེལ་ནས་གསོལ་བཞིའི་ལས་བྱེད་
པ་ལ་ངེས་པར་བལྟོས་མོད་ཀྱང་། བསྒྲུབ་བྱའི་རྒྱུད་ལ་དགེ་སློང་གི་
སྡོམ་པ་ནི། བརྗོད་པ་གསུམ་པའི་དོན་གྱི་སུམ་གཉིས་རྫོགས་པ་ན་
སྐྱེ་ཡི། ཆོ་གའི་མཇུག་རྫོགས་པའི་མཐའི་བར་དུ་མི་སྐྱེ་བ་མ་ཡིན་པ་
བཞིན་དུ། སྔགས་ཀྱི་སྡོམ་པ་གསར་དུ་ཐོབ་པར་བྱེད་པ་ཡང་དཀྱིལ་
འཁོར་དུ་བཅུག་ནས་དབང་བསྐུར་བ་དང་སྦྲེལ་ཏེ་རིགས་ལྔའི་སྡོམ་
གཟུང་བྱེད་པ་ལ་ངེས་པར་བལྟོས་ཀྱང་། རིགས་ལྔའི་སྡོམ་གཟུང་
རྫོགས་པའི་མཐར་སྡོམ་པ་སྐྱེ་བ་ཡིན་གྱི། དབང་བསྐུར་བ་རྫོགས་པའི་
མཐའི་བར་དུ་མི་སྐྱེ་བ་མ་ཡིན་ནོ། །དེ་ཡང་ཀླུ་བྱང་གིས། སློབ་མ་
དང་ནི་བླ་མ་ཡིས། །དང་བོར་ལན་གསུམ་བརྗོད་ནས་ནི། །ཞེས་སྡོམ་
པ་བཟུང་བའི་ཆོ་ག་དཔོན་སློབ་གཉིས་ཀས་ལན་གསུམ་གསུམ་བརྗོད་
དགོས་པར་གསུངས་ཤིང་། ཟུང་འཇུག་གསལ་བ་དང་། དཀྱིལ་ཆོག་
རྡོ་རྗེ་ཕྲེང་བ་ལས་ཀྱང་ལན་གསུམ་གསུམ་བྱེད་པར་གསུངས་པས་ངེས་
པུར་བྱ་དགོས་ལ། ཁྱད་པར་དུ་སྡོམ་པ་གསར་དུ་ལེན་པ་དང་་་་
ཉམས་པ་གསོ་བའི་ཚེ་སྡོམ་གཟུང་གི་ཚིག་ཚང་བ་དང་ལན་གསུམ་



454 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རྗེས་སུ་བཟླས་པའི་གྲངས་ཚང་བ་ངེས་པར་དགོས་ཀྱི། མ་ཚང་ན་སྡོམ་
ང་་མི་སྐྱེ་ཞིང་། སྔགས་སྡོམ་མ་སྐྱེས་པ་ལ་རྡོ་རྗེ་སློབ་དཔོན་གྱི་དབང་
དང་དབང་གོང་མ་གསུམ་བསྐུར་བའི་ཆོ་ག་བྱས་སུ་ཟིན་ཀྱང་དབང་
བསྐུར་ཐོབ་པའི་གོ་མི་ཆོད་དོ། ། སྡོམ་གཟུང་བྱེད་པའི་དུས་ནི། ཀླུ་
བྱང་གི་དཀྱིལ་ཆོག་ ཉི་ ཤུ་བ་དང༌། ཟུང་འཇུག་གསལ་བ་དང་།
དཀྱིལ་ཆོག་རྡོ་རྗེ་ཕྲེང་བ་སོགས་མང་བོར་སྟ་གོན་གྱི་སྐབས་སུ་མཛད་
ལ། རྡོ་རྗེ་རྩེ་མོའི་རྗེས་སུ་འབྲངས་ནས་སློབ་དཔོན་ཀུན་དགའ་སྙིང་
བོ་ལ་སོགས་པ་དག་གིས་དངོས་གཞིའི་སྐབས་སུ་ལེན་པ་མཛད་ཅིང༌།
མར་མེ་མཛད་བཟང་བོས། རྨི་ལམ་བཟང་ངན་དྲིས་ནས་ནི། །མི་
དགེ་ཐབས་སྦྱོར་དག་གིས་གཞོམ། །སློབ་མ་ལེགས་བསྲུངས་སྣོད་གྱུར་
པ། །དེ་ནས་སྡོམ་པ་འཛིན་དུ་གཞུག། ཅེས་སློབ་མ་ལ་རྨི་ལམ་དྲིས་
པའི་འོག་དངོས་གཞི་མ་ཟུག་པའི་བར་སྐབས་དེར་ལེན་པ་མཛད་དེ།
དེའི་རྗེས་སུ་འབྲང་བ་ཡང་མང་བས། གནས་སྐབས་གསུམ་པོ་དེ་
གང་དུ་བླངས་ཀྱང་སྐྱེ་བ་ཡིན་ནོ། །འོ་ན་སྡོམ་པ་ཐོབ་ཟིན་མ་བཏང་
བས་ཀྱང་མངོན་རྟོགས་སྒོམ་པ་དང་བདག་འཇུག་ལ་སོགས་པའི་་
སྐབས་སུ་ཡང་ཡང་ལེན་པར་གསུངས་པ་ཅི་ཡིན་སྙམ་ན། དེ་ནི།
དམ་ཚིག་རྣམས་བསྲུང་བ་ལ་སེམས་བརྟན་པའི་ཕྱིར་ཡིན་ཏེ། ཨ་བ་
ཏ་ར་ལས། བཅོམ་ལྡན་འདས་ཀྱི་སྤྱན་སྔར་སྤྱིའི་ཆོ་ག་བསྟན་པའི་
མཚན་ཉིད་ཐེག་པ་ཆེན་པོའི་སྡོམ་པ་སྔར་མནོས་སུ་ཟིན་ཀྱང་སེམས་
བརྟན་པར་བྱ་བའི་ཕྱིར་ཡང་བསྐྱེད་དོ། །ཞེས་གསུངས་སོ། །དེ་ལྟར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 455་
ན་དབང་ཇི་ཙམ་ཞིག་བསྐུར་བ་ཡང་སློབ་མས་སྡོམ་པ་ཇི་ཙམ་ཞིག་
འཛིན་པའི་རྗེས་སུ་བྱེད་པ་ཡིན་ཏེ། འདི་ལྟར་རྡོ་རྗེ་འབྱུང་བ་ལས།
གང་ཞིག་སྡོམ་པ་འཛིན་པར་མི་བྱེད་པ་དེ་ལ་ནི། དེང་ཁྱོད་ཅེས་བྱ་
བ་ལ་སོགས་པ་རྣམས་བརྗོད་པར་མི་བྱ་སྟེ། སློབ་དཔོན་དུ་རྗེས་སུ་
གནང་བ་དང་དབང་བསྐུར་བར་མི་བྱའོ། །འཇུག་པ་ཙམ་ཞིག་བྱེད་
དུ་གཞུག་གོ། ཞེས་ཐེག་པ་ཆེན་པོའི་སྡོམ་པ་གང་ཡང་མི་འཛིན་ན་
མེ་ཏོག་དོར་ནས་ལྷ་ངོ་སྟོན་པ་ཡན་ཆད་འཇུག་པ་ཙམ་ཞིག་བྱེད་ལ་
དབང་མི་བསྐུར་ཞིང་། འཇུག་པའི་སྐབས་ཀྱི་ཡང་དམ་བཞག་ལ་
སོགས་པའི་སྐོར་རྣམས་མི་བྱེད་པར་གསུངས་ཤིང་། གཞུག་པ་ཙམ་
ལ་ནི་སྣོད་དང་ལྡན་མི་ལྡན་བརྟག་མི་དགོས་པར་གསུངས་ཏེ། རྩེ་
མོ་ལས། དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་
འཁོར་གྱི་རྒྱལ་པོ་ཆེན་པོ་འདིས་ནི། མ་ལུས་ཤིང་ལུས་པ་མེད་པའི་
སེམས་ཅན་གྱི་ཁམས་ཐམས་ཅད་འཇུག་ཏུ་རུང་ངོ༌། །སྣོད་དང་སྣོད་
མ་ཡིན་པ་ཡོངས་སུ་བརྟག་པར་མི་བྱ་སྟེ། གཞུག་པ་ཙམ་ལ་མངོན་
པར་ ཞེན་ པས་ ཡོངས་ སུ་ གཟུང་ བར་ བྱའོ། ། དེ་ ཅིའི་ ཕྱིར་ ཞེ་ ན།
སེམས་ཅན་ཐམས་ཅད་ཀྱིས་མཐོང་བ་ཙམ་གྱི་མོད་ལ་ཕྱིར་མི་ལྡོག་པ་
ཉིད་དུ་འགྱུར་རོ། ། དད་པ་མེད་པ་དང་། དགེ་བའི་རྩ་བ་མ་་་་
བསགས་པ་དང་། རྒྱུད་ཡོངས་སུ་མ་སྨིན་པ་དང་། མོས་པ་མེད་
པ་མང་དུ་ཟིན་ཀྱང་མཐོང་བ་ཙམ་གྱིས་སོ། །ཞེས་གསུངས་ལ། ། དེ་
ཡང་དཀྱིལ་འཁོར་དུ་གཞུག་པ་དང་ཞུགས་པ་ལ་དབང་བསྐུར་ བ་
I
，



456 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གཉིས་ཀྱི་ནང་ནས་གཞུག་པ་ཙམ་ནི། སྣོད་དང་མི་ལྡན་པ་ལ་ཡང་
མ་བཀག་པ་ཡིན་གྱི། དབང་བསྐུར་བ་མི་འགོག་པ་ནི་མ་ཡིན་ཏེ།
རྩེ་མོ་ལས། གལ་ཏེ་དེ་ནི་སྣོད་མིན་ན། །དེ་ལ་གཞུག་པ་སྦྱིན་པར་
བྱ། །ཞེས་དང་། གཞུག་པ་ཙམ་ཞིག་སྦྱིན་བྱ་ཡི། །རྣམ་པ་ཐམས་
ཅད་བྱ་བ་མིན། ། ཞེས་གསུངས་པའི་ཕྱིར་རོ། །དེས་ན་རྩ་རྒྱུད་དེ་
ཉིད་བསྡུས་པར། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་འདིར་
གཞུག་པ་ལ་སྣོད་དུ་གྱུར་པ་དང་སྣོད་དུ་མ་གྱུར་པ་བརྟག་མི་འཚལ་
ལོ། །ཞེས་གསུངས་པ་ཡང་བཤད་རྒྱུད་རྩེ་མོས་བཀྲལ་བའི་དོན་སློབ་
དཔོན་ཀུན་སྙིང་གིས་གསུངས་པ་དེ་ལྟར་ཤེས་པར་བྱའོ། །ཐེག་ཆེན་
གྱི་སྡོམ་པ་མི་འཛིན་པ་ལ་དབང་མི་བསྐུར་བར་དཀྱིལ་འཁོར་དུ་་་
གཞུག་པ་ཙམ་ཞིག་བྱེད་པ་དེ་ནི། རྣམ་སྣང་མངོན་བྱང་གི་འགྲེལ་
བར་སློབ་དཔོན་ཆེན་པོ་སངས་རྒྱས་གསང་བས་བྱ་སྤྱོད་ལ་ཡང་བྱ་
བར་གསུངས་ལ། དགྲ་ནག་གི་འགྲེལ་བ་རིན་ཆེན་སྒྲོན་མར་བླ་མེད་
ལ་ཡང་ཚུལ་དེ་བཞིན་དུ་བྱ་བར་གསུངས་སོ། །
ཐེག་པ་ཆེན་པོ་སྒོམ་པ་ལ་གཉིས་ལས། ཐུན་མོང་བ་བྱང་
སེམས་ཀྱི་སྡོམ་པ་ཙམ་ཞིག་འཛིན་གྱི་ཐུན་མོང་མ་ཡིན་པ་སྔགས་ཀྱི་
སྡོམ་པ་འཛིན་པར་མི་ནུས་པ་ལ་ནི། རྡོ་རྗེ་སློབ་དཔོན་གྱི་དབང་
བསྐུར་དོན་དུ་གཉེར་མི་གཉེར་གང་ཡིན་ཀྱང་རུང་རིག་པའི་དབང་
བསྐུར་བ་ཙམ་གྱི་སློབ་མའི་དབང་བསྐུར་འབའ་ཞིག་སྦྱིན་པར་བྱ་ཡི།
རྡོ་རྗེ་སློབ་དཔོན་གྱི་དབང་ཡན་ཆད་རྣམ་པ་ཐམས་ཅད་དུ་སྦྱིན་པར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 457 །
མི་བྱ་སྟེ། བཞི་བརྒྱ་ལྔ་བཅུ་བའི་འགྲེལ་བར་མཁས་པ་ཆེན་པོ་ཤཱནྟི་
བས། ཡང་གང་ཞིག་ལ་རིག་པའི་དབང་བསྐུར་བ་འབའ་ཞིག་ཙམ་
སྦྱིན་ཞེ་ན། སློབ་དཔོན་དུ་དབང་བསྐུར་བ་དོན་དུ་མི་གཉེར་བའམ།
དེ་དོན་དུ་གཉེར་བ་སྤྱིའི་སྡོམ་པ་ཉི་ཚེ་ཙམ་ལེན་པར་བྱེད་ཀྱི་སློབ་
དཔོན་གྱི་སྡོམ་པ་ནི་མ་ཡིན་པ་དག་ལའོ། །ཞེས་དང༌། དེ་ཉིད་ལས།
དེ་ལ་སྡོམ་པ་གང་སློབ་དཔོན་མི་བྱེད་ཀྱང་སྦྱིན་པ་དེ་ནི་སྤྱིའི་ཡིན་ཏེ།
སྐྱབས་སུ་འགྲོ་བ་དང་བྱང་ཆུབ་ཏུ་སེམས་བསྐྱེད་པ་ཙམ་གྱི་མཚན་
ཉིད་སྔར་བཤད་པ་ཡིན་ནོ། ། དེ་ལ་སློབ་དཔོན་དུ་བྱེད་པར་སྦྱིན་
པ་གང་ཡིན་པ་དེ་ནི་སློབ་དཔོན་གྱི་སྡོམ་པ་སྟེ་རིགས་ལྔས་བསྡུས་་
པའོ། །ཞེས་གསུངས་ཤིང་། དཀྱིལ་ཆོག་རྡོ་རྗེ་ཕྲེང་བ་དང་སྡོམ་
འབྱུང་གི་འགྲེལ་བ་པདྨ་ཅན་ལ་སོགས་པར་ཡང་ཚུལ་འདི་བཞིན་དུ་
གསུངས་པ་ལྟར་རོ། །དེ་ལྟར་རྣམ་གཞག་མཛད་པ་དག་ནི་དབང་
བསྐུར་བ་ལ་སྡོམ་པ་གཟུང་དགོས་པ་དང་བཟུངས་ནས་ཚུལ་བཞིན་དུ་
བསྲུང་དགོས་པའི་དབང་དུ་མཛད་ཀྱི་སྲུང་སྡོམ་མི་བྱེད་པར་ཆོ་གས་
འཛིན་པའི་གྲངས་གང་མང་ལྟ་བའི་དབང་དུ་མཛད་པ་མ་ཡིན་ནོ། །
ཐེག་ཆེན་ཐུན་མོང་གི་སྡོམ་པ་འཛིན་པའི་ཆོ་གའི་ཚིག་ནི། རྡོ་རྗེ་
གུར་ལས་གསུངས་པ། དཀོན་མཆོག་གསུམ་ལ་བདག་སྐྱབས་་་་་་
མཆི། ། ཞེས་སོགས་ཉིད་རྒྱ་གར་གྱི་དཀྱིལ་ཆོག་རྣམས་སུ་བཀོད་པ་
མང་ངོ༌། །དེ་བས་ན་དབང་བསྐུར་བའི་ཚེ་ཚིག་དེ་ཉིད་ཀྱིས་ཐུན་མོང་
གི་སྡོམ་པ་འཛིན་པའི་སྐབས་སུ། སློབ་དཔོན་གྱིས་དོན་ལེགས་པར་



458་ རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཤད་ནས་སྨོན་འཇུག་གཉིས་ཀའི་གོ་བ་དམིགས་ཕྱེད་པར་བརྡ་སྤྲད་
དེ་སློབ་མ་ལ་ལེན་འདོད་དྲག་པོ་བསྐྱེད་ནས་ཆོ་ག་དལ་བུས་བྱ་བ་ཤིན་
ཏུ་གལ་ཆེ་སྟེ། དེ་ལྟ་མ་ཡིན་ན་སྐབས་དེར་སློབ་མའི་རྒྱུད་ལ་བྱང་
སེམས་ཀྱི་སྡོམ་པ་མི་སྐྱེ་ཞིང་། དེ་མ་སྐྱེས་པ་ལ་རིག་པའི་དབང་ཙམ་
ཡང་བསྐུར་དུ་མི་རུང་ལ། བསྐུར་ཀྱང་ཐོབ་པའི་གོ་མི་ཆོད་པའི་
ཕྱིར་དང་། སྐབས་དེར་བྱང་སེམས་ཀྱི་སྡོམ་པ་མ་སྐྱེས་ན་རིགས་
ལྔའི་སྡོམ་གཟུང་ལན་བརྒྱ་ཕྲག་ཅིག་བྱས་སུ་ཟིན་ཀྱང་སྔགས་ཀྱི་སྡོམ་
པ་སྐྱེ་མི་སྲིད་ལ། དེ་མ་སྐྱེས་པར་རྡོ་རྗེ་སློབ་དཔོན་གྱི་དབང་དང་
དབང་གོང་མ་རྣམས་བསྐུར་བའི་ཆོ་ག་བྱར་མི་རུང་ལ། བྱས་སུ་
ཟིན་ཀྱང་དབང་དེ་དག་ཐོབ་པའི་གོ་མི་ཆོད་པའི་ཕྱིར་རོ། །དེས་ན་
དབང་བསྐུར་བའི་སྐབས་སུ་བྱང་སེམས་ཀྱི་སྡོམ་པ་འཛིན་དགོས་མི་
དགོས་ཀྱི་རྟོག་པ་ཙམ་ཡང་མ་ཞུགས་ན་དབང་ཐོབ་ནས་བྱང་སེམས་
ཀྱི་སྡོམ་པའི་རྩ་ལྟུང་དང་བསླབ་བྱ་རྣམས་ཤེས་པར་བྱས་ནས་བསྲུང་
དགོས་པ་ལ་ཐེ་ཚོམ་ཙམ་ཡང་མ་ཞུགས་པ་ལྟ་སྨོས་ཀྱང་ཅི་དགོས་པར་
གྱུར་པའི་རྡོ་རྗེ་སློབ་དཔོན་གྱི་གཟུགས་བརྙན་དག་གིས་སློབ་མ་རྣམས་
ལ་བྱང་སེམས་དང་སྔགས་ཀྱི་སྡོམ་པ་གང་གི་ཡང་བསླབ་བྱ་གང་ལ་
ཡང་ཚུལ་ཇི་ལྟར་བསླབ་དགོས་པའི་བརྡ་གང་ཡང་མི་སྦྱོར་བར་དབང་
རྫོགས་པར་བསྐུར་བའི་ཆོ་ག་ལན་བརྒྱ་ཕྲག་དུ་མ་སྒྲུབ་པར་བྱེད་པ་
དག་ནི། རང་གཞན་གཉིས་ཀ་ཕུང་བར་བྱེད་པའི་ཐབས་གོང་ན་
མེད་པ་ཡིན་པར་ཤེས་པར་བྱས་ན་རྣམ་དཔྱོད་དང་ལྡན་པ་དག་གིས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 459
དྲི་རབ་ཏུ་མནམ་པའི་མི་གཙང་བའི་ཕུང་བོ་ཆེན་པོ་འབུས་གཡེངས་
པ་དང་ཆོས་མཚུངས་པར་བལྟ་བར་བྱའོ། །དེའི་ཕྱིར་རྒྱུད་སྡེ་བཞི་བོ་
གང་ཡང་རུང་བའི་དཀྱིལ་འཁོར་དུ་རིག་པའི་དབང་ཙམ་ཞིག་ཐོབ་པ་
ཡན་ཆད་ཐམས་ཅད་ཀྱིས་ཀྱང་བྱང་སེམས་ཀྱི་སྡོམ་པའི་རྩ་ལྟུང་དང་
བསླབ་བྱ་རྣམས་ཤེས་པར་བྱས་ནས་འབད་པ་ཐམས་ཅད་ཀྱིས་ལེགས་
པར་བསྲུང་བ་ཉིད་མཆོག་ཏུ་གལ་ཆེ་སྟེ། འདི་མེད་ན་འགྲམ་རྩ་
ཟགས་པའི་ཁང་རུལ་དང་འདྲའོ། །འོ་ན་བྱ་སྤྱོད་གཉིས་ལ་སྡོམ་པ་ཇི་
ཙམ་ཞིག་འཛིན་པ་ཡིན་ཞེ་ན། དཀྱིལ་ཆོག་རྡོ་རྗེ་ཕྲེང་བ་ལས།
ཕྲེང་བ་དང་ཆུ་ལ་སོགས་པ་དབང་དྲུག་པོ་འདི་རྣམས་ཀྱིས་མ་རིག་
པའི་གཉེན་པོ་ནུས་པ་ཉིད་དུ་སྒྲུབ་པར་བྱེད་པས་རིག་པའི་དབང་
ཞེས་བརྗོད་དོ། །དབང་འདི་རྣམས་བསྐུར་བའི་སློབ་མ་བྱ་བ་དང་
སྤྱོད་པའི་རྒྱུད་དག་ཉན་པ་དང་བཤད་པ་དང་སྔགས་བསྒྲུབ་པ་རྣམས་
ལ་དབང་བར་འགྱུར་རོ། །ཞེས་གསུངས་ཤིང་། སྡོམ་འབྱུང་གི་་
དཀའ་འགྲེལ་པདྨ་ཅན་ལས་ཀྱང་དེ་ལྟར་བཤད་ལ། སློབ་དཔོན་
ཆེན་པོ་སངས་རྒྱས་གསང་བ་ལ་སོགས་པ་བྱ་སྤྱོད་ལ་མཁས་པའི་ཚད་
ལྡན་དག་གིས་ཀྱང་བྱ་སྤྱོད་ལ་རིག་པའི་དབང་དང་མཐའ་རྟེན་ཆོས་
བཤད་པའི་རྗེས་གནང་ཙམ་ལས་མ་གཏོགས་པའི་དབང་གཞན་མ་
གསུངས་ཤིང་། བྱ་སྤྱོད་ཀྱི་རྒྱུད་གང་དུ་ཡང་མ་གསུངས་ལ། ཡེ་
ཤེས་ཐིག་ལེའི་རྒྱུད་ལས། རིག་པའི་དབང་ལྔ་མ་གཏོགས་པའི་རྡོ་རྗེ་
སློབ་དཔོན་གྱི་དབང་ནི། རྣལ་འབྱོར་རྒྱུད་ཡན་ཆད་ཀྱི་ཁྱད་ཆོས་



460 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཡིན་གྱི་བྱ་སྤྱོད་ལ་མེད་པར་གསུངས་ཤིང་། སློབ་དཔོན་ཀུན་དགའ་
སྙིང་བོ་དང་། གྲུབ་ཆེན་ལྭ་བ་བ་དང་། སློབ་དཔོན་ཤཱནྟི་བ་དང་།
ཨ་བྱཱ་ཀ་ར་རྣམས་ཀྱིས་རིག་པའི་དབང་ཙམ་བསྐུར་གྱི་རྡོ་རྗེ་སློབ་
དཔོན་གྱི་དབང་མི་བསྐུར་བ་ལ་རིགས་ལྔའི་སྡོམ་གཟུང་མི་བྱེད་པར་
གསུངས་པའི་ཕྱིར་དང་། གསང་བ་སྤྱི་རྒྱུད་ལས། དེ་ཡི་ནུབ་མོ་ཅི་
ནུས་པར། །དེ་བཞིན་སྡོམ་པ་འཛིན་དུ་གཞུག། ཅེས་གསུངས་ནས།
དང་བོར་གསུམ་ལ་སྐྱབས་སུ་བཏང་། ། དེ་ནས་བླ་མས་བྱང་ཆུབ་
སེམས། །མ་བསྐྱེད་པ་ནི་བསྐྱེད་པར་བྱ། །བསྐྱེད་པ་དག་ཀྱང་དྲན་
པར་བྱ། །ཞེས་གསུངས་ཤིང༌། ཚིགས་བཅད་ཕྱི་མ་འདི། བཞི་
བརྒྱ་ལྔ་བཅུ་བར་ཡང་བཀོད་པའི་འགྲེལ་བར་ཤཱནྟི་བས་ཐུན་མོང་གི་
སྡོམ་པ་འཛིན་པའི་ཆོ་གས་འཛིན་པར་གསུངས་པ་དང་། འཇམ་
དཔལ་རྩ་རྒྱུད་ལས་ཀྱང་། ཆོས་གསུམ་དང་ལྡན་ན་སྔགས་ཀྱི་སྤྱོད་
པ་ཡོངས་སུ་དག་པར་འགྱུར་ཏེ། གསུམ་པོ་གང་ཞེ་ན། སེམས་
ཅན་ཐམས་ཅད་ཡོངས་སུ་མི་གཏོང་བ་ཉིད་དང་། བྱང་ཆུབ་སེམས་
དཔའི་ཚུལ་ཁྲིམས་ཀྱི་སྡོམ་པ་སྲུང་བ་དང་། རང་གིས་སྔགས་ཡོངས་
སུ་མི་གཏོང་བ་ཉིད་དོ། །ཞེས་གསུངས་ལ། གཞན་ཡང་རྣམ་སྣང་
མངོན་བྱང་དང་དམ་ཚིག་གསུམ་བཀོད་ལ་སོགས་པ་བྱ་སྤྱོད་ཀྱི་རྒྱུད་
སྡེ་དག་ནས་དབང་བསྐུར་བའི་སྐབས་སུ་སྡོམ་པ་ལེན་པའི་ཆོ་ག་་་་
གསུངས་པ་ཐམས་ཅད་འཇུག་སྡོམ་འཛིན་པ་འབའ་ཞིག་ཏུ་སྣང་བའི་
ཕྱིར། བྱ་སྤྱོད་ཀྱི་དཀྱིལ་འཁོར་ཙམ་དུ་དབང་བསྐུར་བ་ཐོབ་པ་དག་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 461
གི་རྒྱུད་ལ་རྩ་ལྟུང་བྱུང་བ་གཅོད་པའི་ཐེག་པ་ཆེན་པོའི་སྡོམ་པ་ནི།
བྱང་སེམས་ཀྱི་སྡོམ་པ་ཁོ་ན་ཡིན་གྱི་སྔགས་ཀྱི་ཐུན་མོང་མ་ཡིན་པའི་
སྡོམ་པ་མེད་ལ། དེའི་ཕྱིར་རྩ་ལྟུང་ཡང་གོང་དུ་བཤད་པའི་བྱང་
སེམས་ཀྱི་སྡོམ་པའི་རྩ་ལྟུང་དེ་དག་ཉིད་ཡིན་གྱི་བྱ་སྤྱོད་ལ་སྔགས་ཀྱི་
ཐུན་མོང་མ་ཡིན་པའི་རྩ་ལྟུང་གི་རྣམ་གཞག་གཞན་བྱར་མེད་དོ། །
འོན་ཀྱང་བྱ་སྤྱོད་ཀྱི་དབང་བསྐུར་བ་དག་གིས་བསྲུང་དགོས་པའི་ཡན་
ལག་གི་དམ་ཚིག་ཐུན་མོང་མ་ཡིན་པ་ནི། ལེགས་གྲུབ་ལས་གསུངས་
པ་ལྟར་དུ་མ་ཞིག་ཡོད་དོ། །དེ་བས་ན་ད་ལྟ་བྱ་རྒྱུད་ཀྱི་དབང་བསྐུར་
མང་དུ་བྱེད་པའི་སློབ་དཔོན་དང་སློབ་མ་ཕལ་ཆེ་བ་ལ་དབང་དེ་ཉིད་
ཀྱི་སྐབས་སུ་སྡོམ་པ་གང་གཟུང་དང། - རྩ་ལྟུང་སོགས་ཇི་ཙམ་ཞིག་
བསྲུང་རྒྱུ་ཡིན་པ་དང་དབང་དེ་ཐོབ་ནས་བསླབ་བྱའི་གནས་ཇི་ལྟ་བུ་
དག་ལ་བསླབ་པར་བྱ་ཞིང་མ་བསླབས་ན་ཉེས་དམིགས་ཇི་ལྟར་འབྱུང་
བ་ལ་བློ་ཁ་ཕྱོགས་པ་མི་སྣང་བས། གང་ཟག་དམ་པ་རང་གཞན་
བསླུ་བར་མི་བྱེད་པ་དག་གིས་ནི། གནས་དེ་དག་ལ་མཁས་པར་བྱ་
སྟེ་བླང་དོར་ཚུལ་བཞིན་དུ་བྱ་བར་རིགས་པ་ཡིན་ནོ། །གོང་དུ་ཇི་སྐད་
བཤད་པ་དེ་དག་གི་ཕྱིར་པདྨ་ལྕགས་ཀྱུས་གདུགས་དཀར་གྱི་དཀྱིལ་
ཆོག་ཏུ་རིགས་ལྔའི་སྡོམ་གཟུང་བྱས་པ་དང་རྡོ་རྗེ་གོ་ཆ་ལ་སོགས་པ་
འགའ་ཞིག་གིས་ཀྱང་རིགས་ལྔའི་སྡོམ་པ་འཛིན་པ་སོགས་བཤད་པ་ནི།
རྒྱུད་སྡེ་རྣམས་དང་པཎྜི་ཏ་དང་གྲུབ་ཆེན་ཚད་ལྡན་དུ་མ་ཞིག་གི་་
གཞུང་དང་འགལ་བའི་ནོར་བ་ཆེན་པོ་ཡིན་ལ། དེས་ན་ད་ལྟ་གང་



462
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དག་ཛེ་ཏ་རིའི་ལུགས་ཀྱི་ཚེ་དཔག་མེད་ལྷ་དགུའི་དཀྱིལ་འཁོར་དུ་
དབང་བསྐུར་བ་དང་གདུགས་དཀར་དང་བསྲུང་བ་ལྔའི་དཀྱིལ་
འཁོར་དུ་དབང་བསྐུར་བ་སོགས་ལ་རིགས་ལྔའི་སྡོམ་གཟུང་བྱེད་པ་
དག་ནི། ལོག་པའི་ཆོས་ལུགས་སུ་ཤེས་བར་བྱའོ། ། སློབ་དཔོན་
ངག་དབང་གྲགས་པ་དང་། སྒྲ་གཅན་འཛིན་དཔལ་བཤེས་གཉེན་
དང༌། དགའ་བའི་རྡོ་རྗེ་རྣམས་ཀྱིས་ཆུ་དབང་སོགས་ལྔ་དང་སློབ་
དཔོན་གྱི་དབང་སྟེ་དྲུག་པོ་རྣམས་བྱ་རྒྱུད་དག་ཏུ་ཡང་མི་འགལ་བར་
གསུངས་པའི་སློབ་དཔོན་གྱི་དབང་ཞེས་པ་ནི། སློབ་དཔོན། དེ་
དག་གིས་རིག་པའི་དབང་ལྔའི་མཇུག་ཏུ་ཡང་རྗེས་གནང་དང་རྡོ་རྗེའི་
བརྟུལ་ཞུགས་དང་ལུང་བསྟན་དང་དབུགས་དབྱུང་བཞི་བྱ་བའི་ཚུལ་
གསུངས་ནས། དེ་དག་ལ་སློབ་དཔོན་གྱི་དབང་ཞེས་པའི་ཐ་སྙད་
མཛད་པ་ཡིན་ཏེ། རྣམ་སྣང་མངོན་བྱང་ལས། . འཁོར་ལོ་དང་
དུང་བྱིན་ནས་ཆོས་བཤད་པའི་རྗེས་གནང་བྱ་བར་གསུངས་པ་ལ་སློབ་
དཔོན་ཆེན་པོ་སངས་རྒྱས་གསང་བས་སློབ་དཔོན་ཀྱི་དབང་དུ་་་་་
གསུངས་པ་དང་འདྲའོ། །གང་ཡང་དམ་ཚིག་བསྡུས་པ་ལས། དེ་
ལ་རྐང་གྲངས་ནི། ཐུན་མོང་གི་རྩ་བའི་ལྟུང་བ་བཞི་དང་། ཕ་
རོལ་ཏུ་ཕྱིན་པའི་རྩ་བའི་ལྟུང་བ་བཅུ་གཉིས་དང་། ཀྲྀ་ཡའི་རྒྱུད་ཀྱི་
རྩ་བའི་ལྟུང་བ་སུམ་ཅུ་དང་། སྤྱོད་པའི་རྒྱུད་ཀྱི་རྩ་བའི་ལྟུང་བ་བཅུ་
བཞི་དང་། རྣལ་འབྱོར་རྒྱུད་ཀྱི་རྩ་བའི་ལྟུང་བ་བཅུ་བཞི་དང་། རྣལ་
འབྱོར་ཆེན་པོའི་རྒྱུད་ཀྱི་རྩ་བའི་ལྟུང་བ་བཅུ་བཞི་དང་། ཡང་ལྔ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 46
དང་ཡང་བཞི་སྟེ་རྩ་བའི་ལྟུང་བ་བདུན་ཅུ་ཐམ་པའོ། ། ཞེས་འབྱུང་
མོད་ཀྱང་ཡིད་བརྟན་ཤིན་ཏུ་མི་རུང་སྟེ། །ལྟུང་བ་གོ་བདུན་བགྲངས་
ནས་བདུན་ཅུ་ཐམ་པའོ་ཞེས་ཟེར་བ་སོགས་མཁྲུལ་བ་ཤིན་ཏུ་རགས་
པ་དུ་མ་ཞིག་སྣང་བའི་ཕྱིར་རོ། །དེས་ན་འདི་ཇོ་བོ་ཆེན་པོས་མཛད་
པར་སྨྲ་བ་ནི་མ་བརྟགས་པ་ཆེན་པོ་སྟེ། གཞུང་དེ་ཉིད་ན་བདག་གི་
བླ་མ་རྗེ་བཙུན་དམ་ཚིག་རྡོ་རྗེའི་ཞལ་ནས་ནི། ཞེས་ཟེར་བ་སྣང་
བས་བྱེད་པ་བོ་ནག་པོ་དམ་ཚིག་རྡོ་རྗེའི་སློབ་མ་ཡིན་པར་ཤིན་ཏུ་
གསལ་བའི་ཕྱིར་རོ། །དེས་ན་རྒྱུད་སྡེ་གོང་མ་གཉིས་སུ་དབང་བསྐུར་
བ་མ་ཐོབ་ན་བྱ་སྤྱོད་ཀྱི་དབང་བསྐུར་བ་ཐོབ་པ་ཙམ་ལ་ནི་སྡོམ་པ་
གཉིས་ལྡན་ཡོད་ཀྱི་གསུམ་ལྡན་མི་སྲིད་དོ། །རྡོ་རྗེ་རྩེ་མོ་ལས། སྲོག་
གཅོད་རྐུ་དང་འཁྲིག་པ་དང་། །རྫུན་དང་མྱོས་བྱེད་རྣམ་པར་་་་་
སྤང་། །ཁྱིམ་པའི་སྡོམ་པ་ལ་གནས་ནས། །དེ་ཚེ་རིག་པའི་རྒྱལ་པོ་
བསྒྲུབ། །གལ་ཏེ་དེ་ནི་རབ་བྱུང་གྱུར། ། སྡོམ་པ་གསུམ་ལ་ཡང་དག་
གནས། ། སོ་སོ་ཐར་དང་བྱང་ཆུབ་སེམས། །རིག་འཛིན་སྡོམ་པ་་་
མཆོག་ཡིན་ནོ། །ཞེས་སྔགས་སྒྲུབ་པའི་རྟེན་རབ་བྱུང་གི་སྡོམ་པ་དང་
བཅས་པའི་སྡོམ་པ་གསུམ་ལྡན་དུ་བྱ་བར་གསུངས་ཀྱང་སྔགས་སྒྲུབ་
པའི་ཁྱིམ་པ་ལ་སྡོམ་པ་གསུམ་ལྡན་མེད་པ་མ་ཡིན་ཏེ། དགེ་བསྙེན་
གྱི་བསླབ་པ་ལ་གནས་དགོས་པར་གསུངས་ལ་སྔགས་ཀྱི་སྡོམ་པ་འཛིན་
པའི་སྔོན་དུ་བྱང་སེམས་ཀྱི་སྡོམ་པ་འཛིན་དགོས་པའི་ཕྱིར་རོ། །འོ་ན་
སྔགས་ཀྱི་སྡོམ་པ་འཐོབ་པའང་དབང་བསྐུར་བ་མཚན་ཉིད་དང་ལྡན་



464 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པ་ལ་ངེས་པར་བལྟོས་ན། གང་གིས་དབང་བསྐུར་བར་བྱེད་པ་རྡོ་
རྗེ་སློབ་དཔོན་གྱི་མཚན་ཉིད། གང་ལ་བསྐུར་བར་བྱ་བ་སློབ་མའི་
མཚན་ཉིད། གང་དུ་བསྐུར་བར་བྱ་བ་དཀྱིལ་འཁོར་གྱི་མཚན་ཉིད།
ཇི་ཙམ་ཞིག་བསྐུར་བར་བྱ་བའི་དབང་གི་གོ་རིམས། ཚུལ་ཇི་ལྟར་
བསྐུར་བ་ཆོ་གའི་མཚན་ཉིད་རྣམས་ཇི་ལྟར་ཡིན་ཞེ་ན། བླ་མའི་
མཚན་ཉིད་ནི། བརྟན་ཅིང་དུལ་ལ་བློ་གྲོས་ལྡན། །བཟོད་ལྡན་
དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་
ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །
དཀྱིལ་འཁོར་འབྲི་བའི་ལས་ལ་མཁས། །སྔགས་བཤད་པ་ཡི་སྦྱོར་བ་
ཤེས། །རབ་ཏུ་དྲང་ཞིང་དབང་བོ་དུལ། །ཞེས་གསུངས་པ་ལྟར་དྲང་
ཞེས་པ་སེམས་ཅན་ཐམས་ཅད་ལ་ལྷག་པའི་བསམ་པས་གནས་པ་ལ་
གསུངས་པས། བྱང་ཆུབ་ཀྱི་སེམས་ཀྱིས་རྒྱུད་ལེགས་པར་སྦྱངས་པ་
དགོས་ཀྱི་དེ་མེད་ན་རྡོ་རྗེ་སློབ་དཔོན་གྱི་མཚན་ཉིད་གལ་ཆེ་ཤོས་་
གཅིག་མི་ཚང་ངོ་ཎ ། སྔགས་དང་རྒྱུད་ཀྱི་སྦྱོར་བ་ཤེས་ཞེས་པ་ལ་སྒྱུ་
འཕྲུལ་དྲ་བའི་འགྲེལ་བར་གསང་སྔགས་རྒྱུད་ཀྱི་སྦྱོར་བ་ཤེས། ཞེས་
བཏོན་ནས་སྔགས་དང་སྨན་གྱི་སྦྱོར་བས་བགེགས་བཟློག་ནུས་པ་ལ་
ཀུན་ སྙིང་ གིས་ བཤད་ ཅིང༌། རྡོ་ རྗེ་ མཁའ་ འགྲོའི་ འགྲེལ་ བར།
སྔགས་ནི། རྐང་བ་བརྒྱད་པ་ལ་སོགས་པའོ། ། རྒྱུད་ནི། སྨན་
རྣམས་སོ། ། སྦྱོར་བ་ནི། བྱ་བའོ། ། ཤེས་པ་ནི། མཁས་པའོ། །
ཞེས་སོགས་ཀྱིས་སྔགས་དང་རྫས་ཀྱི་སྒོ་ནས་རང་རང་གི་བྱ་བ་ཞི་རྒྱས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 465
དབང་དྲག་གི་ལས་རབ་འབྱམས་བསྒྲུབ་པའི་ཚུལ་ཤེས་པ་ལ་བཤད་དེ།
འདི་དག་མི་ཤེས་ན་ལམ་གྱི་གོ་བ་རགས་པ་ཆགས་པ་དང་ཆོག་ཁྲིགས་
ལ་མཁས་པ་སོགས་ཡོད་ཀྱང་ད་དུང་རྡོ་རྗེ་སློབ་དཔོན་གྱི་མཚན་ཉིད་
ཕྱོགས་གཅིག་མི་ཚང་ངོ༌། ། བསྟན་བཅོས་ལ་མཁས་པ་ནི། རྡོ་རྗེ་
གུར་ལས། རིག་པའི་གནས་རྣམས་ཀུན་ལ་མཁས། །ཞེས་གསུངས་པ་
ལྟར་ནང་རིག་པ་སྡེ་སྣོད་གསུམ་ལ་སོགས་པ་ཤེས་པ་དགོས་པས་སྡེ་
སྣོད་གང་ཡང་མི་ཤེས་པར་རྡོ་རྗེ་སློབ་དཔོན་དུ་རློམ་པ་ནི། བོང་བུ་
སེངྒེར་འཆོས་པ་དང་འདྲའོ། །དེ་ཉིད་བཅུ་ནི། རྡོ་རྗེ་སྙིང་བོ་རྒྱུན་
གྱི་རྒྱུད་ཀྱི་ལེའུ་ཐ་མ་ལས། ཕྱིར་བཟློག་གཉིས་ཀྱི་ཆོ་ག་དང་། །
གསང་དང་ཤེས་རབ་ཡེ་ཤེས་དང་། །ཁ་སྦྱོར་འབྱེད་པའི་ཆོ་ག་་་་་
དང་། །གཏོར་མ་རྡོ་རྗེའི་བཟླས་པ་དང་། །དྲག་ཤུལ་སྒྲུབ་པའི་ཆོ་ག་
དང་། །རབ་ཏུ་གནས་དང་དཀྱིལ་འཁོར་སྒྲུབ། །གསང་བའི་དེ་ཉིད་
བཅུ་ཡིན་ནོ། ། དཀྱིལ་འཁོར་ཏིང་འཛིན་ཕྱག་རྒྱུ་དང༌། ། སྟངས་་་་
སྟབས་འདུག་སྟངས་བཟླས་བརྗོད་དང༌། །སྦྱིན་སྲེག་མཆོད་པ་ལས་
སྦྱོར་དང༌། སླར་ཡང་སྡུད་པའི་རྣམ་པ་ནི། །ཕྱི་ཡི་དེ་ཉིད་བཅུ་ཡིན་
ནོ། །ཞེས་ནང་གི་དེ་ཉིད་བཅུ་དང་ཕྱིའི་དེ་ཉིད་བཅུ་གསུངས་ཤིང་དེ་
ལས་རྒྱུད་སྡེ་འོག་མའི་རྡོ་རྗེ་སློབ་དཔོན་ཡིན་ན་ཕྱིའི་དེ་ཉིད་བཅུ་དང་།
བླ་མེད་ཀྱི་རྡོ་རྗེ་སློབ་དཔོན་ཡིན་ན་ནང་གི་དེ་ཉིད་བཅུ་ལེགས་པར་
ཤེས་དགོས་ཏེ། འདི་དག་གི་དོན་རྒྱས་པར་བཤད་པ་ནི། འདིར་
ཡི་གེ་མངས་པར་འགྱུར་བའི་ཕྱིར་མ་བྲིས་ཀྱི་ལོགས་སུ་རྟོགས་པར་



466 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱའོ། ། ཡང་རྡོ་རྗེ་གུར་གྱི་ལེའུ་བརྒྱད་པ་ལས་ཀྱང་། རྡོ་རྗེ་སློབ་
དཔོན་མཚན་ལྡན་ཉིད། །དེ་ཡིས་ཉེ་བར་བསྟན་པའི་སྔགས། །སྒྲུབ་
པ་བོ་ལ་འགྲུབ་བོ་ཀྱེ། །བརྟན་ཅིང་ཟབ་མོའི་ཆོས་ལྡན་དང་། །རིག་
པའི་གནས་རྣམས་ཀུན་ལ་མཁས། ། སྦྱིན་སྲེག་དཀྱིལ་འཁོར་སྔགས་
ཤེས་ཤིང་། །རབ་གནས་གཏོར་མའི་ཕ་རོལ་སོན། །དེ་ཉིད་བཅུ་བོ་
རྣམ་པར་རིག། ཉན་ཐོས་སྤྱོད་པ་སྐྱོང་བྱེད་ཅིང་། །སྔགས་ཀྱི་ཐེག་
པའི་ རིམ་ པར་ གུས། ། གཟུགས་ ལྡན་མཐོང་ན་དགའ་བ་དང་། །
དཀྱིལ་འཁོར་འབྲི་མཁས་བཟླས་པར་ལྡན། །རྩ་བའི་ལྟུང་བ་རབ་
འཇོམས་ཤིང༌། ། སྔགས་དང་རྒྱུད་ཀྱི་རབ་སྦྱོར་གྱིས། ། འཇིག་རྟེན་
རྣམས་ལ་བདེ་སྟེར་བ། །དེ་འདྲའི་བླ་མ་དངོས་བྱས་ནས། །གང་གིས་
ཀྱང་ནི་སྨད་མི་བྱ། ། ཞེས་གསུངས་ཏེ། ཁྱད་པར་དུ་རྡོ་རྗེ་སློབ་་
དཔོན་ལ་རྩ་བའི་ལྟུང་བ་དང་མི་ལྡན་པ་དགོས་པ་འདི་དང་སྡོམ་་
འབྱུང་ལས་གསུངས་པ་ནི། མེད་དུ་མི་རུང་བའི་ཡན་ལག་གཙོ་བོ་
ཡིན་ལ། ཉན་ཐོས་སྤྱོད་པ་སྐྱོང་བྱེད་ཅིང་། །ཞེས་པ་ནི། བཤད་
རྒྱུད་རྡོ་རྗེ་ཕྲེང་བ་ལས་སློབ་དཔོན་གྱི་མཚན་ཉིད་ཀྱི་སྐབས་སུ་ཕྱི་རུ་སོ་
སོ་ཐར་བ་སྤྱོད་ཅིང་ནང་དུ་གསང་བ་འདུས་པའི་དོན་ལ་དགའ་བར་
གསུངས་པ་དང་དོན་གཅིག་པས་སོ་སོ་ཐར་བའི་ཀུན་སྤྱོད་འདུལ་བ་
དང་མཐུན་པའི་རྣམ་པར་དག་པ་ཞིག་དགོས་པར་བསྟན་ལ། ཕྱི་རུ་
ཞེས་ པ་ ནི། ལུས་ ལ་ ཕྱི་དང་ སེམས་ ལ་ ནང་དུ་བྱས་ པ་ ཡིན་ གྱི།
ཁང་བའི་ཕྱི་ནང་མ་ཡིན་ནོ། ། དེས་ན་སོ་སོ་ཐར་བ་གང་ཡིན་ཐེག་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 467
དམན་གྱི་ཡིན་པར་བཟུངས་ནས་གསང་སྔགས་པ་རབ་བྱུང་གིས་ཀྱང་
འདུལ་བའི་ཀུན་སྤྱོད་ཞིབ་མོ་དག་ལ་བསླབ་མི་དགོས་པར་འདོད་པའི་
རྡོ་རྗེ་སློབ་དཔོན་གྱི་ཤ་ཚུགས་དག་ནི། རྡོ་རྗེ་སློབ་དཔོན་གྱི་ཕྱོགས་
ཙམ་ དུ་ ཡང་ གནས་ པ་ མ་ ཡིན་ནོ། ། བཟླས་ པར་ ལྡན་ ཞེས་ པ་ ནི།
སྔོན་དུ་བསྙེན་པ་རྫོགས་པར་བྱས་པ་སྟེ། དེ་ཡང་བསྟེན་པ་སྔོན་དུ་
མ་སོང་བར་དབང་བསྐུར་དང་རབ་གནས་ལ་སོགས་པ་ལ་འཇུག་པ་
ནི། རང་ གིས་ རང་ལ་ གནོད་ པ་ བྱེད་ པ་ ཡིན་ པར་ གསུངས་ ཏེ།
སྙིང་བོ་མདོར་བསགས་ལས། དཀྱིལ་འཁོར་མཆོག་གི་སློབ་དཔོན་
གྱིས། ། སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་འཁོར་དེ་
ཉིད་ནི། ། ཤིན་ཏུ་དུལ་བས་བརྟག་པར་བྱ། ། ལྷ་ནི་མཉེས་པར་མ་
བྱས་ན། བདག་ཉིད་རྣམ་པར་སུན་འབྱིན་ཡིན། །ཞེས་དང་། ནག་པོ་
སྤྱོད་པ་བས་ཀྱང་། སྔོན་དུ་བསྙེན་པས་ལྷ་མཉེས་པར་མ་བྱས་ན་
རང་ཉིད་སུན་འབྱིན་པར་གསུངས་སོ། །ཕྲེང་བ་ལས་ཀྱང་། ཐམས་
ཅད་མཁྱེན་པའི་ལམ་ཤེས་པས། །སྔོན་དུ་བསྙེན་པས་ཚོགས་གསོག་
ཅིང༌། །བགེགས་ནི་རྣམ་པར་ཉམས་བྱེད་བྱ། །བསྙེན་པ་མེད་པས་
དངོས་གྲུབ་མེད། །དེ་ཕྱིར་རིམ་གཉིས་དེ་ཉིད་རིག། དབེན་པར་
ཡང་དག་གནས་ནས་ནི། ། ལྷ་ཡི་འཁོར་ལོ་བསྒོམ་པར་བྱ། །སྐྱོ་ན་
དེ་ཡི་གསང་སྔགས་བཟླས། །འཁོར་ལོའི་གཙོ་བོ་འབུམ་བཟླས་་་་་
ཤིང་། །ཡང་ན་རང་གི་ལྷ་ཡི་འབུམ། །དཀྱིལ་འཁོར་པ་ཡི་ཁྲི་ཡིན་
ཏེ། །འདི་ནི་སྔོན་དུ་བསྙེན་པར་བརྗོད། །ཅེས་དང་། དེ་ཉིད་ལས།
，



468
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དེ་ལྟར་སྔོན་དུ་བསྙེན་པ་རྒྱས་པར་བྱས་པས་སྐད་ཅིག་གིས་དཀྱིལ་
འཁོར་གྱི་ལྷའི་འཁོར་ལོ་རྣམ་པ་ཐམས་ཅད་ཡོངས་སུ་རྫོགས་པ་སྤྲོ་བ་
དང་བསྡུ་བས་མངོན་དུ་བྱ་བར་ནུས་པས། འཁོར་ལོར་གནས་པ་
ཉིད་ཀྱི་འཁོར་ལོ་ཅན་གྱིས་མ་བཀག་པའམ་ཚོགས་བསགས་པ་ཉིད་
ཀྱིས་གནང་བས་ཀྱང་དཀྱིལ་འཁོར་དང་རབ་ཏུ་གནས་པ་དང་སློབ་མ་
བསྡུ་བ་ལ་སོགས་པ་བྱའོ། །ཞེས་གསུངས་པ་ལྟར་གང་དུ་སློབ་མར་
དབང་བསྐུར་བའི་དཀྱིལ་འཁོར་དེ་ཉིད་ཀྱི་ལྷའི་རྣལ་འབྱོར་ལ་ལེགས་
པར་གོམས་པར་བྱས་ཤིང་གྲངས་ཀྱི་བསྙེན་པ་ཚུལ་བཞིན་དུ་སྔོན་དུ་
སོང་བ་ཞིག་རྡོ་རྗེ་སློབ་དཔོན་གྱི་མེད་དུ་མི་རུང་བའི་ཡན་ལག་ཏུ་ཤེས་
པར་བྱའོ། །ད་ལྟ་གང་དག་དཀྱིལ་འཁོར་དེ་ཉིད་ཀྱི་ལྷའི་རྣལ་འབྱོར་
གོམས་པ་དང་བསྙེན་པས་ལྷ་མཉེས་པར་བྱས་པ་ལྟ་ཞོག་དཀྱིལ་འཁོར་
དེའི་ལྷ་སོ་སོའི་མིང་དང་ལྷ་སོ་སོའི་སྙིང་བོ་ཙམ་ཡང་ཚང་བར་བློ་ལ་མི་
ཐོན་ན། ཆོ་ག་ཁྲིགས་ཡོངས་སུ་རྫོགས་པ་ལྟ་སྨོས་ཀྱང་ཅི་དགོས་པ་
དག་སློབ་མ་བསྡུ་བ་དང་། རྙེད་བཀུར་ཕྲ་མོ་ཙམ་ལ་ཡིད་ཀུན་ཏུ་
ཆགས་པས་གཡེན་སྤྱོས་ ཤིང་། སློབ་མ་དཀྱིལ་འཁོར་དེ་དང་དེ་ཡི་་
དབང་བསྐུར་བ་ཐོབ་ལོ་ཙམ་གྱིས་གྲངས་མང་དུ་གསོག་པའི་ཐ་སྙད་
གཞན་གྱི་མདུན་དུ་སྒྲོག་པ་ལྷུར་ལེན་པ་ལ་ཞུགས་པ་དག་ལྷན་ཅིག་
འདུས་པ་ན། འཇིག་རྟེན་ཕ་རོལ་བཏང་སྟེ་ཚེ་འདི་འབའ་ཞིག་ལ་
ཆགས་པའི་ཕྱིན་ཅི་ལོག་གི་སེམས་ཤུགས་དྲག་པོས་ཀུན་ནས་བསླངས་
པའི་འཕོངས་ཆོས་ཀྱིས་སྒྲུབ་ཐབས་དང་དཀྱིལ་ཆོག་གི་ཡི་གེ་མི་ལྷོགས་



----
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 469
བཞིན་དུ་ཀློག་ཅིང་། གྲོང་ཡུལ་ཀྱི་བོན་པོ་ཐབ་འདོན་བྱེད་པ་ལྟ་
བུའི་ལག་སྟབས་ཀྱིས་དཀྱིལ་འཁོར་ཆེན་པོ་དག་ཏུ་སློབ་མར་དབང་
བསྐུར་བར་བྱེད་པ་དང༌། གཞན་དག་བཟླས་སྒོམ་གང་ཡང་མ་བྱས་
ཤིང་། ཚིག་གཅིག་ཙམ་གྱི་དོན་ལ་ཡང་རྒྱུད་སྡེ་དང་མཐུན་པའི་
ངེས་བ་རྙེད་ནས་སློབ་མ་ལ་བརྡ་སྤྲད་རྒྱུ་མེད་བཞིན་དུ་ཡང་ཆོ་གའི་
ཚིག་རིགས་གང་ཡང་རུང་བ་ཞིག་འདོན་པ་བྱང་བར་བྱས་པ་ཙམ་
གྱིས། དེ་ཕྱིན་ཆད་དཀྱིལ་འཁོར་གྱི་ཆོ་ག་དང་གསོན་པོ་དང་གཤིན་
པོ་དུ་མ་ཞིག་ལ་དབང་བསྐུར་བ་སོགས་ལན་བརྒྱ་ཕྲག་དུ་མ་ཞིག་བྱེད་
པ་དང་། ཕལ་ཆེ་བ་ཐམས་ཅད་ཀྱང་སྔགས་ཀྱི་རྩ་ལྟུང་གི་གྲངས་
ཙམ་ཡང་མི་ཤེས་ན་བསྲུང་འདོད་དང་བསྲུང་ཚུལ་ཤེས་པ་ལྟ་སྨོས་
ཀྱང་ཅི་དགོས་པར་བྱས་ནས། སློབ་དཔོན་རང་ཉིད་ཀྱང་རྩ་ལྟུང་
སོགས་ལ་འཛེམ་དགོས་པའི་ཐེ་ཚོམ་ཙམ་ཡང་མེད་པར་བག་ཡངས་སུ་
ཅི་དགར་འཇུག་ཅིང་། སློབ་མ་སུ་ལ་ཡང་རྩ་ལྟུང་བསྲུང་དགོས་
པའི་གཏམ་ཙམ་ཡང་མི་སྨྲ་བར། གྲོང་བའི་སྐྱེ་བོ་ཕོ་མོ་ཡན་ཆད་
བསླབ་བྱ་སྣ་གཅིག་ལ་ཡང་ལེགས་པར་སློབ་མི་ནུས་པ་བརྒྱ་ཕྲག་དུ་མ་
དག་དང་། དེ་མ་ཐག་ཏུ་ཡང་བསམས་བཞིན་དུ་ཕན་ཚུན་གསོད་
པ་དང་མཚོན་གྱིས་འདེབས་པ་ལ་སོགས་པའི་སྒོ་ནས་གཡུལ་འགྱེད་
པར་འགྱུར་བའི་ཕན་ཚུན་དགྲ་བོར་གྱུར་པ་ཤ་སྟག་གྲལ་གཅིག་ཏུ་
འདུས་པ་ལ། གསང་སྔགས་ཟབ་མོའི་དབང་བསྐུར་བ་དུ་མ་ཞིག་
བྱེད་པ་དག་ནི། རང་གཞན་ཐམས་ཅད་ཤིན་ཏུ་མི་བཟད་པའི་ཕུང་



470 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཁྲོལ་ཆེན་པོ་ལ་སྦྱོར་ཞིང་། སློབ་དཔོན་དང་སློབ་མར་བཅས་པ་
མཐའ་དག་མནར་མེད་པའི་དམྱལ་བ་ཆེན་པོའི་གཡང་སར་ལྷུང་སྟེ།
དྲག་ཅིང་བཟོད་པར་དཀའ་བའི་སྡུག་བསྔལ་དཔག་ཏུ་མེད་པ་བསྐལ་
བ་དུ་མ་ཞིག་གི་བར་མྱོང་བར་ངེས་པའི་ལས་སྟོབས་ལྡན་འབད་ནས་
བསྒྲུབ་པ་ལ་ཞུགས་པ་ཡིན་པར་གདོན་མི་ཟ་ཞིང༌། དེ་འདྲ་བ་རྩ་བ་
དང་ཡན་ལག་གི་དམ་ཚིག་དང་སྡོམ་པ་ལ་བསྲུང་སྡོམ་གང་ཡང་མི་
བྱེད་པར་སྔགས་པར་ཁས་འཆེ་བ་སློབ་དཔོན་དང་སློབ་མར་བཅས་པ་
དེ་དག་ཐམས་ཅད་ཀྱིས་ལྷའི་རྣལ་འབྱོར་དང་བཟླས་པ་སོགས་ལ་ཇི་
ཙམ་ཞིག་འབད་དུ་ཟིན་ཀྱང་ལྷག་པའི་ལྷས་བྱིན་གྱིས་མི་རློབ་པ་དང་
དངོས་གྲུབ་ཁྱད་པར་ཅན་འགྲུབ་པ་མི་སྲིད་ཅིང་། དེ་དག་གིས་
མཆོད་པ་དང་གཏོར་མ་ཕུལ་བ་སོགས་ཀྱང་ལྷ་དང་བསྲུང་མ་ཁྱད་
པར་ཅན་དེ་དག་གིས་མི་བཞེས་ལ། དམ་ཚིག་ཉམས་ཤིང་དཀྱིལ་
འཁོར་གྱི་ཆོ་ག་བག་མེད་པས་བྱེད་པ་དེ་དག་མཁའ་འགྲོ་མ་རྣམས་
ཀྱིས་འཚེ་ཞིང་སྲོག་གཅོད་པར་བྱེད་ཀྱང་སངས་རྒྱས་ཐམས་ཅད་ཀྱིས་
ཀྱང་མི་སྐྱོབ་པ་ལ་སོགས་པ་འདི་དང་ཕྱི་མར་མི་འདོད་པ་ཐོག་ཏུ་
འབབ་པའི་ཉེས་དམིགས་ཟད་མི་ཤེས་པ་ཞིག་གསུངས་ཏེ། གསང་
བ་ཐམས་ཅད་ཀྱི་སྤྱིའི་ཆོ་ག་སྙིང་བོ་རྒྱུན་ལས། སྦོམ་སོགས་ཕྲ་བའི་
ཕྲ་བའི་མཐར། ཉེས་པ་རྟག་ཏུ་བསམ་པར་བྱ། །སྒྲ་ཙམ་ལ་ནི་རབ་
གཞོལ་བའི། །སྔགས་པ་མནར་མེད་སོགས་འགྲོ་བས། །ང་ནི་སྔགས་
པ་ཞེས་སྒྲོགས་ཤིང་། །གསང་བའི་ལམ་ལ་བརྟེན་ནས་ཀྱང་། །ཚུལ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 471
ཁྲིམས་ཡལ་བར་དོར་མི་བྱ། །དཀར་བོའི་གོས་ལ་རབ་གནས་ཏེ། །ངོ་
ཚ་རྣམ་པར་དོར་ནས་སུ། །ལོག་པར་གཡེམ་ལ་མངོན་པར་ཞེན། །ངུ་
འབོད་སེམས་ཅན་དམྱལ་བར་འགྲོ། །ཞེས་དང་། རྒྱུད་ཟླ་གསང་
ཐིག་ལེ་ལས། སྔགས་ཀྱི་དངོས་གྲུབ་དོན་ཡོད་པས། ། དམ་ཚིག་
བསྲུང་ལ་བརྩོན་པར་བྱ། ། གཞན་དུ་བྱས་ན་སྔགས་མཁན་གྱིས། །
སྔགས་ལ་སོགས་པའི་དོན་མི་འགྲུབ། །ལྷ་རྣམས་ཀྱང་ནི་དམ་ཚིག་གི།
གསོལ་ཡང་བཞེས་སུ་མི་གནང་སྟེ། །འཇིག་རྟེན་འདི་རུ་སྡུག་བསྔལ་
ཆེ། ། འཇིག་རྟེན་ཕ་རོལ་དམྱལ་བ་རྣམས། ། དམ་ཚིག་སྤྱོད་ལས་་་་
འདས་པ་ཡི། །རྨོངས་པའི་བདག་ཉིད་དེས་འཐོབ་བོ། ། སློབ་མ་དེ་
ཡང་དེ་བཞིན་དུ། །བློ་ངན་སྡུག་བསྔལ་འཐོབ་འགྱུར་ཏེ། །དེས་ན་
སྔགས་ཀྱི་དོན་མི་སྨིན། །ལྷ་རྣམས་ཀྱིས་ནི་མཆོག་ཏུ་བདེ། །དམ་ཚིག་
མེད་པའི་སློབ་མ་ལ། །ནམ་ཡང་སྦྱིན་པར་མི་འགྱུར་རོ། །ཞེས་་་་
གསུངས་ཤིང་། རྒྱུད་དེ་ཉིད་ཛྷ་ན་བོ་དྷིས་དྲངས་པ་ལས། སྤོས་
དང་མེ་ཏོག་ལ་སོགས་པ། །ཕུལ་ཀྱང་བཞེས་པར་མི་འགྱུར་རོ། །ཞེས་
འབྱུང་ལ། །བདེ་མཆོག་རྩ་རྒྱུད་ལས། དམ་ཚིག་འཇོམས་ཤིང་ངན་
སྤྱོད་པའི། །བྲམ་ཟེ་གསོད་པར་ཐེ་ཚོམ་མེད། །སྡིག་སྤྱོད་རྨོངས་པའི་
བདག་ཉིད་ཅན། ། བསླུས་གྱུར་ངན་པའི་བདག་ཉིད་དེ། ། མཁའ་
འགྲོ་མ་ཡིས་ཟོས་གྱུར་ཀྱང་། །དེ་ལ་ང་ནི་སྐྱོབ་མི་བྱེད། །གསང་བ་བ་
ཡི་ནང་ན་ནི། །སྒྲུབ་པོ་དེ་ནི་ཕྱུགས་དང་འདྲ། །ཞེས་གསུངས་པའི་
ཕྱིར་རོ། ། ཕྱི་མའི་དུས་བསྟན་པའི་ཐ་མ་ལ་བབ་པ་ན་འདི་ལྟ་བུའི་
，



472 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྔགས་པ། མི་དགེ་བ་རྣམས་ལ་བག་མེད་པར་འཇུག་ཅིང་དམ་ཚིག་
དང་སྡོམ་པ་རྣམས་ཡལ་བར་དོར་ནས་རྡོ་རྗེ་སློབ་དཔོན་གྱི་མངོན་
པའི་ང་རྒྱལ་གྱིས་གནས་པ། མངོན་སྤྱོད་བྱ་བའི་ཡུལ་མ་ཡིན་པ་ལ་
ཡང་ཚེ་འདིའི་དགོས་པ་ཅུང་ཟད་ཙམ་འགྲུབ་པའི་གེགས་བྱས་པ་དང་
ཉེ་དུ་དང་ཚེ་འདིའི་སྲིད་བསྐྱབ་པ་སོགས་ཀྱི་ཕྱིར་དུ་མངོན་སྤྱོད་དང་
དྲག་ལས་འཛེམ་མེད་དུ་བྱེད་ ཅིང་། རང་གི་འཚོ་བ་ཙམ་ཞིག་་་་
བསྒྲུབ་པའི་ཕྱིར་དུ་དཀྱིལ་འཁོར་གྱི་ཆོ་ག་ལ་སོགས་པའི་སྔགས་དང་
རྐང་སྟབས་ལ་སོགས་པའི་ཕྱག་རྒྱུ་དག་བྱེད་ཅིང་། གནས་གང་དུ་
རྙེད་པ་ཐོབ་པར་འགྱུར་བའི་གནས་དེར་རྒྱལ་པོ་ལ་སོགས་པ་དང་
བསྟེན་འདྲིས་ཆེར་བྱས་ཏེ་རྙེད་བཀུར་གྱི་ཕྱིར་དུ་གསང་སྔགས་ཟབ་
མོའི་ཆོས་སྟོན་པ་ལྷུར་ལེན་པར་བྱེད་པ་ལྕགས་ཀྱུ་མེད་པའི་གླང་ཆེན་
དང་མཚུངས་པར་སྤྱོད་པའི་སྔགས་པ་དག་འབྱུང་བར་འགྱུར་བའི་
ཚུལ་གསུངས་པས་ད་ལྟ་ས་ཕྱོགས་མ་ལུས་པར་ཁྱབ་པ་འདི་དག་ལུང་
སྟོན་པ་ནི། དགོངས་པ་ལུང་སྟོན་པ་ཞེས་བྱ་བའི་ རྒྱུད་ལས། །
གསང་བའི་བདག་པོ་དོན་རྒྱས་པའི། ། ཚུལ་ཆེན་འདི་ནི་རྙེད་གྱུར་
ནས། །ཇི་བཞིན་དོན་ནི་རྙེད་བཟུངས་པས། །དེས་ན་ལམ་ངན་དག་
ཏུ་ལྟུང་། །མངོན་པའི་ང་རྒྱལ་རྟག་དགའ་བས། །རབ་ཏུ་དགའ་དང་
ལྡན་པ་ཡིས། །རྣལ་འབྱོར་བ་ནི་བདག་ཅེས་སྨྲ། །ཆོས་ནི་གཡོ་ཡིས་
བྱེད་པར་འགྱུར། །དེས་ནི་འདུས་པ་མི་ཤེས་པར། ། དམ་ཚིག་ལ་
སོགས་སྤྱོད་བྱེད་ལ། །གསང་བ་བསྲུང་བར་མི་བྱེད་ཅིང༌། ། ཐམས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 473
ཅད་དུ་ནི་རབ་ཏུ་སྟོན། །མངོན་སུམ་སངས་རྒྱས་འདྲ་བ་ཡི། །སློབ་
དཔོན་སྨོད་ཅིང་བཀུར་མི་བྱེད། །སྐད་ཅིན་གིས་ནི་ཁོང་ཁྲོ་ཞིང་། །
དེ་བཞིན་སྐད་ཅིག་གིས་རྗེས་ཆགས། །མ་དང་སྲིང་མོ་བུ་མོ་སྟེ། །
བགྲོད་མིན་ལ་ནི་འགྲོ་བ་དང་། ། ཕ་མ་གསོད་ཅིང་དེ་བཞིན་དུ། །
སྲོག་ཆགས་གཞན་རྣམས་གསོད་པར་བྱེད། །དེ་བཞིན་རྫུན་གྱི་ཚིག་
སྨྲ་ཞིང་། །ཁྱད་པར་དུ་ཡང་རྐུ་བར་བྱེད། །གཞན་གྱི་ཆུང་མའི་ཐད་
འགྲོ་ཞིང་། །སྨད་པ་གཞན་ཡང་བྱེད་པར་འགྱུར། །དེ་ཉིད་ཡེ་ཤེས་
འབྱུང་བ་ཡི། །དམ་ཚིག་རྣམས་ནི་དེས་མི་ཤེས། །ཉེས་པ་ཅུང་ཟད་
ཙམ་ལ་ཡང་། ། མངོན་སྤྱོད་དག་ནི་བྱེད་འགྱུར་ལ། །རྣལ་འབྱོར་
རབ་སྦྱོར་དམན་པ་ཡི། །སྔགས་པ་རྣམས་ནི་འགྲུབ་མི་འགྱུར། །རྟག་
ཏུ་ཕྱི་རོལ་བསྟན་བཅོས་དགའ། ། དེ་ཡི་སྦྱོར་ལ་མཁས་པ་དང༌། །
རང་གི་དམ་ཚིག་ཡོངས་སྤངས་ཏེ། །ལྕགས་ཀྱུ་མེད་པ་བཞིན་དུ་་་
སྤྱོད། །སྔགས་དང་ཕྱག་རྒྱུའི་སྦྱོར་བ་ཡིས། །འཚོ་བ་དག་ནི་དེས་སྒྲུབ་
བྱེད། །གང་དུ་རྙེད་པ་འཐོབ་འགྱུར་བར། །དམ་པའི་ཆོས་ནི་འཆད་
པར་འགྱུར། །ཞེས་རྒྱས་པར་གསུངས་སོ། །དཀྱིལ་འཁོར་འབྲི་བའི་
ལས་ལ་མཁས་པ་ནི། དཀྱིལ་འཁོར་ཐིག་གིས་བྲི་བ་དང་ཚོན་གྱིས་
བྲི་བ་ལ་མཁས་པ་སྟེ། དེ་ཡང་ཐིག་ཇི་ལྟར་འདེབས་པའི་ཚུལ་དང་
བཏབ་པའི་ཐིག་དོན་དང་ཚོན་ས་ཕྲ་མོ་ཡན་ཆད་ཐམས་ཅད་ཀྱི་རྒྱུ་
མཚན་དང་གོ་དོན་རྒྱུད་སྡེ་དང་རྒྱ་གར་མཁས་པའི་གཞུང་བཞིན་དུ་
ལེགས་པར་ཤེས་པ་ཞིག་རྡོ་རྗེ་སློབ་དཔོན་གྱི་མཚན་ཉིད་དུ་དགོས་པ་



474
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཡིན་གྱི། སུ་རུང་རུང་གིས་བློ་བཟོ་ཡི་གེར་བཀོད་པའི་ཚིག་ཙམ་ལ་
བརྟེན་ནས་ས་ལ་རི་མོ་གདབ་པར་ནུས་པ་ཙམ་ལ་ཟེར་བ་མ་ཡིན་
ནོ། །
སློབ་དཔོན་གྱི་མཚན་ཉིད་ལྷག་མ་དག་ནི། འགའ་ཞིག་གོ་སླ་
བ་འགའ་ཞིག་འདིར་བཤད་ན་ཡི་གེ་མངས་པར་འགྱུར་བས་གཞན་དུ་
རྟོགས་པར་བྱའོ། ། རྡོ་རྗེ་སློབ་དཔོན་ནི། སྔགས་ཀྱི་དངོས་གྲུབ་
ཐམས་ཅད་ཀྱི་རྩ་བ་ཡིན་ཞིང་དེའི་མཚན་ཉིད་ཀྱང་རྒྱུད་སྡེ་དག་ལས་
རྒྱས་པར་གསུངས་པས་དེ་དག་ལེགས་པར་ཤེས་པར་བྱ་སྟེ་སློབ་མ་
བསྡུ་བ་ལ་རིངས་པར་ཆས་པ་རང་གིས་རང་ཉིད་ལ་གནོད་པ་ཆེན་པོ་
ལྷུར་ལེན་པར་མི་འདོད་པ་དག་གིས་ནི། ཐོག་མར་བདག་ཉིད་ལ་
ཐ་ནའང་མཚན་ཉིད་དེ་དག་གི་ཡན་ལག་གཙོ་བོ་ཙམ་ཚང་མ་ཚང་
ཡང་བརྟག་པར་རིགས་པ་ཡིན་ལ། གང་ཞིག་དབང་བསྐུར་བ་དོན་
དུ་གཉེར་བ་དག་གིས་ཀྱང་ཐོག་མར་སློབ་དཔོན་དེ་ཉིད་ལ་མཚན་
ཉིད་དེ་དག་ལྡན་མི་ལྡན་ཡུན་རིང་དུ་སྒོ་སྣ་ཚོགས་ནས་བརྟག་པར་
རིགས་པ་ཡིན་ཏེ། ཉིན་གཅིག་གི་ལམ་གྱི་སྐྱེ་ལམ་ལ་ཡང་བློ་གཏང་
ཐུབ་མི་ཐུབ་པ་རང་གིས་རྟོག་པ་དང་གཞན་ལ་འདྲི་བ་སོགས་དུ་མ་
ཞིག་བྱེད་པ་ཡིན་གྱི། དེ་ལྟར་མ་བྱས་ན་སྐྱེས་བུ་གླེན་པའི་གྲངས་སུ་
རྩི་བ་ཡིན་པ་ལ། སྐྱེ་བ་གཏན་གྱི་འདུན་མའི་རྩ་བ་བླ་མ་ཚོལ་བའི་ཚེ།
དགོས་པའི་མཚན་ཉིད་དེ་དག་ཚང་མ་ཚང་རྟོག་པའི་ཐེ་ཚོམ་ཙམ་
ཡང་མི་སྐྱེ་བར། རང་ཉིད་བཟའ་བཏུང་དང་གཅམ་བུའི་ངག་གིས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 475 ་
བྲིད་པ་ལ་སོགས་པ་ཙམ་ཞིག་རྒྱུ་མཚན་དུ་བྱས་ཏེ་ཁྱི་དང་གློ་བ་ཕྲད་པ་
བཞིན་བྱ་བར་ག་ལ་རིགས། དེའི་ཕྱིར་བླ་མ་ལྔ་བཅུ་བ་ལས། བླ་
མ་དང་ནི་སློབ་མ་དག། མཚུངས་པར་དམ་ཚིག་ཉམས་འགྱུར་བས། །
དཔའ་བོས་དང་བོར་སློབ་དཔོན་དང་། །སློབ་མའི་འབྲེལ་བ་བརྟག་
པར་བྱ། །ཞེས་དང་། རྒྱུད་རྡོ་རྗེ་ཕྲེང་བ་ལས་ཀྱང་། ཇི་ལྟར་རིན་
ཆེན་བརྡར་བ་དང་། །གསེར་ནི་བསྲེག་དང་བཅད་པས་བརྟག། དེ་
བཞིན་དུ་ནི་སློབ་མ་ཡང་། །ལོ་ནི་བཅུ་གཉིས་བར་དུ་བརྟག། དེ་
ཕྱིར་ཕན་ཚུན་དེ་ལྟ་བུས། །དུས་ཀུན་ཏུ་ནི་དེ་ལྟར་བརྟག། གཞན་
དུ་བགེགས་ནི་འབྱུང་འགྱུར་ཏེ། །དངོས་གྲུབ་འཇོམས་ཤིང་སྡུག་་་
བསྔལ་སྟེར། །ཞེས་དང་། ཇི་ལྟར་སེངྒེའི་འོ་མ་ནི། །ས་ཡི་སྣོད་དུ་
བཞག་མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་དག་
ལ་སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་
ཕུང་། །སྣོད་མིན་མན་ངག་རབ་བཤད་ན། །སློབ་དཔོན་དངོས་གྲུབ་
ཉམས་པར་འགྱུར། །ཞེས་སོགས་ནན་ཏན་དུ་གསུངས་སོ། །ལོ་བཅུ་
གཉིས་ཞེས་པ་ནི། བརྟགས་ཀྱང་མྱུར་དུ་མ་ཤེས་ན་རིང་མཐའ་དེ་
ཙམ་ཞིག་གི་བར་དུ་རྟོག་པའི་དོན་ཡིན་གྱི་མྱུར་དུ་ཤེས་ན་མི་དགོས་
སོ། །རྒྱུད་ནས་གསུངས་པའི་མཚན་ཉིད་དེ་དག་མ་ལུས་པར་ཚང་བ་
ཞིག་ཀྱང་མ་རྙེད་ན་སྐྱོན་ཤས་ཆེ་བ་སྤངས་ནས་ཡན་ལག་གཙོ་བོ་་
རྣམས་ཚང་བའི་ཡོན་ཏན་ལྷག་པ་ལ་བརྟེན་པར་བྱ་སྟེ། དོན་དམ་
བསྙེན་པ་ལས། རྩོད་ལྡན་དབང་གིས་བླ་མ་སྐྱོན་དང་ཡོན་ཏན་



•
476 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འདྲེས། །རྣམ་པ་ཀུན་ཏུ་སྡིག་པ་མེད་པ་ཡོད་མ་ཡིན། ། གང་ཞིག་
ཡོན་ཏན་ལྷག་པ་ཡང་ནི་ལེགས་དཔྱད་ནས། །བུ་རྣམས་ཀྱིས་ནི་དེ་ལ་
བརྟེན་པར་འགྱུར་བའོ། །ཞེས་གསུངས་པ་ལྟར་རོ། །
གཉིས་པ་གང་ལ་དབང་བསྐུར་བར་བྱ་བ་སློབ་མའི་མཚན་ཉིད་
ནི། གོང་དུ་ཇི་སྐད་བཤད་པ་ལྟར། ཐེག་པ་ཆེན་པོའི་སྡོམ་པ་གང་
ཡང་བསྲུང་བར་མི་ནུས་པ་དང་། ཐུན་མོང་བ་བྱང་སེམས་ཀྱི་སྡོམ་
པ་ཙམ་ཞིག་བསྲུང་བར་ནུས་ཤིང་དོན་དུ་གཉེར་བ་དང༌། ཐུན་
མོང་མ་ཡིན་པ་སྔགས་ཀྱི་སྡོམ་པ་ཡང་བསྲུང་བར་ནུས་ཤིང་དོན་དུ་
གཉེར་བ་དག་གི་རྣམ་དབྱེ་ཤེས་པར་བྱ་སྟེ། སློབ་མའི་སྲུང་སྡོམ་ལ་
བརྟགས་ནས་དབང་བསྐུར་བ་ནི། །སློབ་མ་བརྟག་པའི་གལ་ཆེ་ཤོས་
ཡིན་ཞིང་། སློབ་མ་ཐེག་ཆེན་གྱི་སྡོམ་པ་གཉིས་ཀྱི་སྲུང་སྡོམ་ལེགས་
པར་བྱེད་པ་ཞིག་ཡིན་ན་ཐེག་པ་ཆེན་པོའི་མདོ་སྡེ་དང་རྒྱུད་སྡེ་དག་
ནས་སློབ་མའི་མཚན་ཉིད་གསུངས་པ་ཐམས་ཅད་དེའི་ནང་དུ་མ་
འདུས་པ་ཅུང་ཟད་ཀྱང་མེད་དོ། །ཕྲེང་བ་ལས། ལེགས་པར་་་་
བརྟགས་པ་ང་རྒྱལ་ལ་སོགས་པའི་སྐྱོན་དང་བྲལ་བ། དགེ་བསྙེན་ལ་
སོགས་པའི་བསླབ་པ་ལ་གནས་པ། ཐོས་པ་ལ་སོགས་པ་ཡོངས་སུ་
སྦྱངས་པ་དང་ལྡན་པ། རྡོ་རྗེ་སེམས་དཔའི་སྡོམ་པ་གཟུང་བར་རུང་བ་
རྣམས་ནི། རིགས་དང་མདོག་དང་གཟུགས་དང་བྲལ་བ་རྣམས་
ཀྱང་ལྷག་པར་གནས་པར་བྱ་སྟེ། གལ་ཏེ་དེ་རྣམས་ཀྱང་དད་པས་
རྡོ་རྗེ་སེམས་དཔའི་སྡོམ་པ་དོན་དུ་གཉེར་ཞིང་རྡོ་རྗེ་ཐེག་པ་ལ་སྟོན་པ་
-



ག་
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 477་
གཞན་མི་འཚོལ་བར་གྱུར་ནའོ། །ཞེས་སྡོམ་པ་ལ་དོན་གཉེར་ཆེ་ཞིང་
རྡོ་རྗེ་ཐེག་པ་ལ་དད་པ་བརྟན་པ་སྟེ་ཆོས་གཉིས་ནི། དབང་རྫོགས་
པར་བསྐུར་བའི་སློབ་མ་ལ་ངེས་པར་ཚང་དགོས་པའི་ཡན་ལག་ཏུ་
གསུངས་སོ། །དེས་ན་བསྲུང་སྡོམ་གང་ཡང་མི་ནུས་པའི་ཁྱིམ་པ་ཕོ་མོ་
ལ་སོགས་པ་གདུལ་བྱ་དུ་མ་ཞིག་ལ་སྡིག་པ་བྱང་བ་དང་བར་ཆད་
བཟློག་པ་ལ་སོགས་པའི་སླད་དུ་ཕན་གདགས་པར་འདོད་ན། སྦྱིན་
སྲེག་དང་། གཏོར་མའི་ཆོ་ག་དང་། ཁྲུས་ཀྱི་ཆོ་ག་དང༌། །ཁྲོ་བོ་
བཅུ་ལ་སོགས་པ་བསྒོམས་པས་ཕྱིར་བཟློག་པ་དང་། བྲིས་པ་ལུས་
ལ་བཏགས་པས་བསྲུང་ཞིང་ཕྱིར་བཟློག་པ་ལ་སོགས་པའི་ཆོ་ག་རྒྱུད་
སྡེ་དག་ལས་དུ་མ་ཞིག་གསུངས་པ་དེ་དག་ལ་མཁས་པར་བྱས་ནས།
ཆོས་འཚོང་བའི་བསམ་པས་མ་ཡིན་པར། ཆོས་ལྡན་གྱི་དགོས་པ་
མཐོང་བའི་ཚེ་སྙིང་བརྩེ་བའི་བསམ་པ་ཉེ་བར་བཞག་ནས་ ཕན་་་་་
གདགས་པར་བྱ་ཞིང༌། གལ་ཏེ་དཀྱིལ་འཁོར་ལ་བརྟེན་པས་ཆོ་ག་
ཅི་ནས་དོན་དུ་གཉེར་ཞིང་བྱེད་ན་ཡང་། མགོན་པོ་ཚེ་དཔག་ཏུ་
མེད་པ་དང་། གདུགས་དཀར་དང་། བསྲུང་བ་ལྔ་ལ་སོགས་པའི་
དཀྱིལ་འཁོར་དག་ཏུ་བཅུག་ཅིང་། ཐེག་པ་ཆེན་པོའི་སྡོམ་པ་གང་
ཡང་མ་ཕོག་པར་ལྷ་ངོ་བསྟན་ཅིང་དད་པ་བསྒོམ་པ་ལ་སོགས་པའི་
བརྡ་ལེགས་པར་སྤྲད་དེ། ཁྲུས་དང་། བྱབ་པ་དང་། བསྲུང་བ་དང་།
བྱུར་བསལ་བ་དང༌། བགེགས་སྡིག་སྦྱང་བ་དང་། བཀྲ་ཤིས་པར་
བྱ་བ་ལ་སོགས་པ་དཀྱིལ་འཁོར་དེ་དང་དེ་ལ་བརྟེན་པའི་ཆོ་ག་མང་དུ་



478 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གསུངས་པ་དག་ལ་མཁས་པར་བྱས་ནས་དེ་དག་གི་སྒོ་ནས་ ཕན་་་་
གདགས་པར་བྱའི། བསྲུང་སྡོམ་གང་ཡང་མི་བྱེད་ཅིང་ལམ་ཟབ་མོ་
གང་ཡང་མི་སྒོམ་པ་ལ་ཐེག་ཆེན་གྱི་སྡོམ་པ་གོང་འོག་ཐམས་ཅད་ཕོག་
ནས་ལམ་ཟབ་མོ་བསྒོམ་པའི་སྣོད་རུང་དུ་བྱེད་པའི་དབང་བསྐུར་བ་
རྫོགས་པར་བྱས་ཏེ། མོ་རྩིས་སྨན་གསུམ་གྱི་གཞུང་ལས་ཆགས་ཆེ་བ་
འདི་དང་འདི་འདྲ་བ་ལ་ལྷ་དེ་དང་དེའི་དབང་བསྐུར་བ་གྲངས་འདི་
སྙེད་ཅིག་ཞུ་དགོས་སོ་ཞེས་བྱ་བའི་ཐ་སྙད་ཟུར་ཙམ་ཡང་མེད་བཞིན་
དུ་གང་ཟག་དེ་དག་གིས་ཚོད་འཇོག་ཙམ་གྱི་སྒོ་ནས་ལུང་བསྟན་པའི་
རྗེས་སུ་འབྲངས་ཏེ། རྡོ་རྗེ་འཆང་གི་བཀའ་ཁྱད་དུ་བསད་ནས་རང་
གཞན་ཐམས་ཅད་དོན་མ་ཡིན་པ་ཆེན་པོ་ལ་སྦྱོར་བར་མ་བྱེད་ཅིག
ཆགས་ཆེ་བ་བཟློག་པ་ཙམ་གྱི་ཆེད་དུ་ཐེག་པ་ཆེན་པོའི་སྡོམ་པ་གོང་
འོག་ ཐམས་ ཅད་བྱིན་ནས་དབང་རྫོགས་པར་བསྐུར་བ་བརྒྱ་རྩ་ལ་
སོགས་པ་བྱེད་ན། དགོས་པ་དེའི་ཕྱིར་དུ་སློབ་མ་དབུ་རྒྱུན་ལ་་་་༌་
སོགས་པའི་ཆས་འཇུག་བྱེད་པ་ལྟར་ཁྱིམ་པ་དག་ལ་ཆོས་གོས་གསུམ་
དང་ལྷུང་བཟེད་འཛིན་པ་ལ་སོགས་པའི་ཆས་འཇུག་བྱས་ནས་དགེ་
སློང་གི་སྡོམ་པ་འབོགས་པའི་ཆོ་ག་ལན་བརྒྱ་རྩ་བརྒྱད་ལ་སོགས་་་་
པའང་ཅིའི་ཕྱིར་མི་བྱེད། ཐེག་ཆེན་གྱི་སྡོམ་པ་གཉིས་བླངས་ནས་
ཉམས་པའི་ཉེས་དམིགས་ལས་སོ་ཐར་གྱི་དགེ་སློང་གི་སྡོམ་པ་བླངས་
ནས་ ཉམས་ པའི་ ཉེས་ དམིགས་ ཆེས་ ཤིན་ ཏུ་ ཡང་ བའི་ ཕྱིར་ དང་།
ཆགས་ཆེ་བ་འགའ་ཞིག་བཟློག་པའི་དགོས་པ་བསྒྲུབ་ནུས་པ་ལ་ཁྱད་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 479
པར་མེད་པའི་ཕྱིར་རོ། །དེས་ན་ཚེ་གཅིག་ལ་སོགས་པ་ལ་རྫོགས་པའི་
སངས་རྒྱས་བསྒྲུབ་པའི་ལམ་བསྒོམ་པའི་སྣོད་དུ་རུང་བར་བྱ་བའི་ཕྱིར་
མ་ཡིན་པ། ཆགས་ཆེ་བ་བཟློག་པ་ཙམ་གྱི་ཕྱིར་དུ་དབང་རྫོགས་
པར་བསྐུར་བ་རྒྱུད་དང་རྒྱ་གཞུང་རྣམ་དག་གང་ནས་ཀྱང་ཟུར་ཙམ་
ཡང་བཤད་པ་མེད་དོ། །འདི་འདྲ་བའི་ལག་ལེན་ལོག་པ་དར་བ་ནི།
སངས་རྒྱས་ཀྱི་བསྟན་པ་སྤྱི་ལ་གནོད་ཚབས་ཤིན་ཏུ་ཆེ་བ་ཡིན་གྱི། བྱེད་
མཁན་མང་བོ་མེད་ཅིང་བྱས་ཀྱང་དོན་མ་ཡིན་པ་ཤིན་ཏུ་ཆེ་བ་ལ་དེ་
ཙམ་དུ་སྦྱོར་མི་ཐུབ་པའི་ལག་ལེན་གྱི་ཡན་ལག་འགའ་ཞིག་ནོར་དུ་
ཟིན་ཀྱང་བསྟན་པ་སྤྱི་ལ་དེ་ཙམ་དུ་གནོད་པ་མ་ཡིན་ནོ། །གསུམ་པ་
གང་དུ་དབང་བསྐུར་བར་བྱ་བའི་དཀྱིལ་འཁོར་གྱི་རྣམ་དབྱེ་ནི། དེ་
ལྟར་དབང་བསྐུར་བ་ལ་ཡང་དཀྱིལ་འཁོར་དུ་གཞུག་པ་སྔོན་དུ་འགྲོ་
དགོས་ལ། དེ་ལ་ཡང་གང་དུ་འཇུག་པའི་དཀྱིལ་འཁོར་སྔོན་དུ་འགྲོ་
དགོས་ཏེ། གྲུབ་ཆེན་རྡོ་རྗེ་དྲིལ་བུ་བས། དབང་བསྐུར་དཀྱིལ་
འཁོར་སྔོན་འགྲོ་བར། །རྡོ་རྗེ་འཆང་གིས་གསུངས་པ་སྟེ། །ཞེས་་་
གསུངས་པའི་ཕྱིར་རོ། །དཀྱིལ་འཁོར་གྱི་དབྱེ་བ་ཡང་དེ་ཉིད་ཀྱིས།
འོན་ཀྱང་དཀྱིལ་འཁོར་དེའི་རང་བཞིན། །ཅི་ཡིན་དེ་ནི་འདི་ལྟར་
བཤད། །རི་མོར་གནས་པའི་ལས་དང་ནི། ཐིག་ལས་ཚོན་དགྱེའི་
རིམ་པ་བསྟན། ། འགྲོ་བ་འདི་དག་རང་བཞིན་གྱིས། །གྲུབ་པའི་
དཀྱིལ་འཁོར་གཉིས་མེད་པའོ། །ཞེས་བྲིས་སྐུ་དང་རྡུལ་ཚོན་དང་
ལུས་ཀྱི་དཀྱིལ་འཁོར་གསུམ་གསུངས་སོ། ། གདུལ་བྱའི་ཁྱད་པར་་་



480 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འགའ་ཞིག་ལ་བསམ་གཏན་གྱི་དཀྱིལ་འཁོར་དུ་དབང་བསྐུར་བ་ཡང་
དཔལ་གསང་བ་འདུས་པའི་རྩ་བའི་རྒྱུད་དང་དཀྱིལ་ཆོག་རྡོ་རྗེ་ཕྲེང་
བ་སོགས་ལས་གསུངས་པས་གང་དུ་གཞུག་པར་བྱ་བའི་དཀྱིལ་འཁོར་
བཞི་ཡོད་དོ། ། ཀུན་རྫོབ་བྱང་ཆུབ་ སེམས་ཀྱི་དཀྱིལ་འཁོར་དང་།
བྷ་གའི་དཀྱིལ་འཁོར་དང་། དོན་དམ་པ་བྱང་ཆུབ་ཀྱི་སེམས་ཀྱི་
དཀྱིལ་འཁོར་རྣམས་ནི། སྤྱིར་གང་དུ་དབང་བསྐུར་བའི་དཀྱིལ་
འཁོར་གྱི་སྒྲ་བཤད་པའི་གཞི་ཡིན་ཀྱང་། དེ་དག་སྔོན་དུ་དཀྱིལ་
འཁོར་དུ་བཅུག་ནས་དབང་བསྐུར་བར་གསུངས་པའི་གང་དུ་གཞུག་
པར་བྱ་བའི་དཀྱིལ་འཁོར་མ་ཡིན་ནོ། ། ལུས་ཀྱི་དཀྱིལ་འཁོར་དུ་་་
དབང་བསྐུར་བ་ནི། སྔོན་དུ་བླ་མེད་ཀྱི་ཕྱིའི་དཀྱིལ་འཁོར་དུ་དབང་
བསྐུར་ བ་ མ་ ཐོབ་ པ་ ལ་ རྣམ་ པ་ ཐམས་ ཅད་དུ་བྱར་མི་རུང་ཞིང་།
རས་བྲིས་ཀྱི་དཀྱིལ་འཁོར་དུ་དབང་བསྐུར་བ་ནི། རྒྱུད་མངོན་་་་
བརྗོད་བླ་མ་དང་། གྲུབ་ཆེན་དྲིལ་བུ་བ་དང་། སྒྲ་གཅན་འཛིན་
དཔལ་བཤེས་གཉིན་དང་། ངག་དབང་གྲགས་པ་དང་། ཨ་བྷ་ལ་
སོགས་པ་མང་བོ་ཞིག་གིས་བཤད་ལ། འོན་ཀྱང་རྒྱུད་སྡེ་རྣམས་དང་
དེའི་དགོངས་འགྲེལ་མཁས་པ་རྣམས་ཀྱིས་ ཕལ་ཆེར་རྡུལ་ཚོན་ལ་་་
བརྟེན་པའི་ཕྱོགས་ཉིད་བསྔགས་སོ། །དུས་འཁོར་དུ་དབང་མདོར་
བསྟན་ལས། དབང་བདུན་པོ་ནི་འདི་ཡིན་ཏེ། །དཀྱིལ་འཁོར་་་་
བཞེངས་ ལ་ སྦྱིན་ པར་ བྱ། ། ཞེས་ པའི་ འགྲེལ་ བར་ ནཱ་ རོ་ བས།
དབང་བསྐུར་བདུན་པོ་འདི་རྣམས་རྡུལ་ཚོན་གྱི་དཀྱིལ་འཁོར་རྣམ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 481 །
པར་སྤངས་ནས་གཞན་རས་བྲིས་ལ་སོགས་པའི་དཀྱིལ་འཁོར་དུ་སྦྱིན་
པར་བྱ་བ་མ་ཡིན་ནོ། །ཞེས་རས་བྲིས་ཀྱི་དཀྱིལ་འཁོར་དུ་དབང་་
བསྐུར་བ་བཀག་པ་ནི། དུས་འཁོར་ཁོ་ནའི་སྒོས་ཆོས་ཡིན་ནོ། །
བཞི་བ་ཇི་ཙམ་ཞིག་བསྐུར་བར་བྱ་བའི་དབང་གི་གོ་རིམ་ནི།
དང་བོར་དཀྱིལ་འཁོར་དུ་བཅུག་ནས་ལྷ་ངོ་བསྟན་པ་མེད་པར་དབང་
བསྐུར་བ་ཙམ་བྱས་ནས་རྣལ་འབྱོར་ཉམས་སུ་ལེན་པ་བྱར་མི་རུང་སྟེ།
མཉམ་སྦྱོར་གྱི་བརྟག་པ་བདུན་པ་ལས། དཀྱིལ་འཁོར་དུ་ནི་མ་
ཞུགས་ཤིང་། །དམ་ཚིག་རྣམས་ནི་སྤངས་པ་དང་། །གསང་བའི་དེ་
ཉིད་མི་ཤེས་པས། །བསྒྲུབས་ཀྱང་ཅི་ཡང་མི་འགྲུབ་བོ། །ཞེས་དང༌།
གུར་གྱི་བརྒྱུད་པ་ལས་ཀྱང་ དཀྱིལ་འཁོར་དུ་ནི་མ་ཞུགས་དང་། །
དབང་བསྐུར་མེད་པའི་རྣལ་འབྱོར་བ། །གང་གིས་རབ་གནས་མ་
མཐོང་ཞིང་། །གང་ཞིག་སྦྱིན་སྲེག་མ་བྱས་ན། །འཇིག་རྟེན་འདི་དང་
གཞན་དུ་ཡང་། །དེ་ལ་དངོས་གྲུབ་མཆོག་ཉིད་མེད། །ཅེས་དཀྱིལ་
འཁོར་དུ་མ་ཞུགས་པས་བསྒྲུབས་ཀྱང་ཅིའང་མི་འགྲུབ་པར་གསུངས་
ཤིང་། ཟུང་འཇུག་གསལ་བ་ལས། ཕྲེང་བའི་དབང་ནས་དབང་
བཞི་བའི་བར་བཤད་ཟིན་པའི་འོག་ཏུ། དབང་བསྐུར་བ་འདི་་་
རྣམས་ཀྱང་དཀྱིལ་འཁོར་དུ་ བཅུག་ལ་སྦྱིན་པར་བྱ་སྟེ། ཞེས་་་་་
གསུངས་པ་ལྟར་དཀྱིལ་འཁོར་དུ་མ་བཅུག་ཅིང་ལྷ་ངོ་མ་བསྟན་པ་ལ་
ཆུ་དབང་ཡན་ཆད་གང་ཡང་བྱར་མི་རུང་ངོ༌། །ད་ལྟ་གང་དག་དུས་
འཁོར་གྱི་དབང་བདུན་སྔོན་དུ་མ་བསྐུར་ཞིང་། རྡུལ་ཚོན་གྱི་དཀྱིལ་
--



482་
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འཁོར་དུ་གཏན་ནས་མ་ཞུགས་པ་དག་ལ་ཡང་དབང་གོང་མ་རྣམས་
ཐོག་མར་བསྐུར་ནས་སྦྱོར་བ་ཡན་ལག་དྲུག་གི་རྫོགས་རིམ་དག་སྟོན་
པར་བྱེད་པས་ཕྱོགས་ཀུན་ཏུ་ཁྱབ་བོ། །ཚུལ་འདི་ནི། ཤིན་ཏུ་མི་
བཟང་བའི་ངན་སོང་གི་གཡང་ས་ལ་གོམ་པ་འདོར་བར་བྱེད་པའི་
ལོག་པའི་ལམ་ཆེན་པོ་སྟེ། དེ་ཡང་འདི་ལྟར་སྟོང་གཟུགས་ཕྱག་རྒྱུ་
ཆེན་མོ་ལ་བརྟེན་ནས་འགྱུར་བ་མེད་པའི་བདེ་བ་དངོས་སུ་བསྐྱེད་
པའི་རྫོགས་རིམ་རྒྱུད་ལ་སྐྱེ་བའི་སྔོན་དུ་ཡེ་ཤེས་ཀྱི་ཕྱག་རྒྱུ་ལ་བརྟེན་
ནས་ཡས་བབས་དང་མས་བརྟན་གྱི་དགའ་བ་བཞི་བསྐྱེད་པ་རྒྱུར་འགྲོ་
དགོས་པའི་ཕྱིར། ངེས་དོན་གྱི་དབང་བཞི་བ་བསྐུར་བའི་སྔོན་དུ་
དབང་གོང་མ་གཞན་རྣམས་བསྐུར་བ་རྒྱུར་འགྲོ་དགོས་པ་ཡིན་ལ།
ལམ་གྱི་སྐབས་སུ་ཡང་དགའ་བ་བཞི་རིམ་ཅན་དུ་སྐྱེ་བས་ཁྱབ་ཅིང་།
དབང་བསྐུར་བའི་སྐབས་སུ་ཡང་དངོས་ཀྱི་རིག་མ་ལ་བརྟེན་པའི་
དགའ་བ་བཞི་རིམ་ཅན་དུ་སྐྱེ་བས་ཁྱབ་པའི་ཕྱིར། དབང་གོང་མ་
གཞན་རྣམས་ཀྱང་དང་བོར་བུམ་དབང་། དེ་ནས་ཤེས་རབ་ཡེ་ཤེས་
ཀྱི་དབང་ལ་སོགས་པ་སྔ་མ་སྔ་མ་སྔོན་དུ་མ་སོང་བར་ཕྱི་མ་ཕྱི་མ་ཐོབ་
པར་བྱར་མེད་དོ། །ཡེ་ཤེས་ཀྱི་ཕྱག་རྒྱུ་ལ་བརྟེན་ནས་བསྐྱེད་རིམ་པ་
དང་རྫོགས་རིམ་པའི་དགའ་བ་བཞི་སྐྱེ་བ་ཡང་། ཡེ་ཤེས་ཀྱི་ཕྱག་རྒྱུ་
ལ་དངོས་ཀྱི་རིག་མ་དང་འདྲ་བའི་གསལ་སྣང་ཐོན་པ་དགོས་ཤིང་།
དེ་ལ་ནི། ཡིད་ངོར་ཐ་མལ་གྱི་སྣང་བ་ནུབ་ནས་རང་འོད་དང་ལྷ་
ཡབ་ཡུབ་ཀྱི་རྣམ་པར་མངོན་སུམ་བཞིན་དུ་ཡིད་ངོར་འཆར་བའི་



.
.
.
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 483 .
བསྐྱེད་རིམ་གྲུབ་པ་དགོས་པའི་ཕྱིར། དབང་གི་སྐབས་སུ་ཡང་།
རང་གི་ཕུང་ཁམས་སྐྱེ་མཆེད་སོགས་ཐམས་ཅད་ལྷར་བསྐྱེད་ནས་བྱིན་
གྱིས་བརླབ་ཅིང་། མ་དག་པའི་སྣང་ཞེན་སྦྱོང་བའི་ནུས་པ་ཁྱད་
པར་ཅན་འཇོག་པར་བྱེད་པའི་དབང་འོག་མ་བདུན་བསྐུར་བ་དབང་
ཉིད་གོང་མ་རྣམས་ཀྱི་སྔོན་དུ་ངེས་པར་འགྲོ་དགོས་པ་ཡིན་ནོ། །དེ་
ཡང་ ཐ་མལ་གྱི་སྣང་ཞེན་དང་མ་དག་པའི་ཕུང་ཁམས་སྐྱེ་མཆེད་་་་
རྣམས་ས་བོན་དང་བཅས་པ་དངོས་སུ་སྦྱོང་བའི་བྱ་བ་རྫོགས་རིམ་
གྱིས་བྱེད་ཀྱང་། །རྫོགས་རིམ་དེ་སྐྱེ་བའི་རྒྱུད་སྨིན་པར་བྱེད་པའི་ལམ་
དང་ཐ་མལ་གྱི་སྣང་ཞེན་མངོན་གྱུར་མགོ་གནོན་པའི་ལམ་བསྐྱེད་རིམ་
ཡིན་པ་བཞིན་དུ། དབང་བདུན་གྱིས་ཀྱང་དངོས་སུ་བསྐྱེད་རིམ་
བསྒོམ་པ་ལ་དབང་བར་བྱེད་ཀྱང་། དབང་གོང་མ་རྣམས་ཀྱི་རྒྱུར་
གྱུར་པའི་སྒོ་ནས་བརྒྱུད་ནས་རྫོགས་རིམ་བསྒོམ་པ་ལ་ཡང་དབང་བར་
བྱེད་པ་ཡིན་ནོ། །དེའི་ཕྱིར་རྒྱུད་ལས་ཀྱང་། དེ་དག་ཐམས་ཅད་
ངེས་པར་འཇིག་རྟེན་པ་སྟེ་མཆོག་གི་སྙིང་རྗེ་ཡིས་ནི་ལམ་གྱི་རྒྱུ་རུ་
བསྟན། ཞེས་འཇིག་རྟེན་པའི་དབང་རྣམས་སྔ་མ་སྔ་མ་ཕྱི་མ་ཕྱི་
མའི་རྒྱུར་གྱུར་པའི་སྒོ་ནས་ཐམས་ཅད་དབང་བཞི་བའི་ལམ་གྱི་རྒྱུ་
ཉིད་དུ་བསྟན་པ་ཡིན་ལ། དེ་ལྟར་དབང་བཅུ་གཅིག་པོ་ཐམས་ཅད་
རིམ་པ་བཞིན་སྔ་མ་སྔ་མ་ཕྱི་མ་ཕྱི་མའི་རྒྱུར་བསྟན་པ་ཉིད་ཀྱིས་རྗེས་སུ་
འགྲོ་ལྡོག་མི་འཁྲུལ་བར་བསྟན་པའི་ཕྱིར་སྔ་མ་སྔ་མ་མ་བསྐུར་བར་ཕྱི་
མ་ཕྱི་མ་བསྐུར་བ་གནས་མེད་པར་བཤད་པ་ཡིན་ཏེ། རྒྱུ་མེད་ཀྱི་
་
་
ས་་



-
，
-
-
-
484 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འབྲས་བུ་མི་སྲིད་པའི་ཕྱིར་རོ། །དེ་བཞིན་དུ་དབང་གི་རབ་བྱེད་ཀྱི་
འགྲེལ་བར་དཱ་རི་ཀ་བས་ཀྱང་། དབང་སྔ་མ་རྣམས་སྔོན་དུ་མ་སོང་
བར་གོང་མ་རྣམས་བསྐུར་དུ་མི་རུང་བར་གསལ་བར་གསུངས་ལ།
དབང་མདོར་བསྟན་གྱི་འགྲེལ་བར་ནཱ་རོ་བས། འཇིག་རྟེན་པའི་
དབང་རྣམས་ཀུན་རྫོབ་ཀྱི་བདེན་པ་དངོས་སུ་སྒྲུབ་པར་བྱེད་ཅིང་།
དོན་དམ་པའི་བདེན་པའི་རྗེས་ སུ་མཐུན་པར་གྱུར་པ་ཡིན་པར་་་་་
གསུངས་ཏེ། བསྐྱེད་རིམ་དང་རྫོགས་རིམ་འོག་མ་རྣམས་ཀྱི་དངོས་
ཀྱི་སྨིན་བྱེད་དང་དབང་བཞི་བའི་རྫོགས་རིམ་དག་གི་བརྒྱུད་ནས་སྨིན་
བྱེད་དུ་འགྲོ་བས་འཇིག་རྟེན་ལས་འདས་པའི་དབང་གི་གོང་དུ་འཇིག་
རྟེན་པའི་དབང་རྣམས་ངེས་པར་འགྲོ་དགོས་པའི་དོན་ནོ། ། དེས་ན་
ལུགས་ངན་པ་དེ་ནི། ཇི་སྐད་བཤད་པའི་ཚུལ་གྱིས་རྒྱུད་དང་འགྲེལ་
བ་མཐའ་དག་དང་འགལ་ཞིང་། དབང་བདུན་སྔོན་དུ་མ་སོང་བར་
དབང་གོང་མ་རྣམས་བསྐུར་དུ་རུང་ན། ས་བདུན་པ་མན་ཆད་མ་
ཐོབ་པར་ས་བརྒྱད་པ་ཉིད་ནས་ཐོག་མར་ལམ་ལ་འཇུག་པ་ཡང་ཡོད་
པར་འགྱུར་ཏེ། དབང་བདུན་གྱིས་ས་བདུན་པ་མན་ཆད་ཀྱི་ནུས་པ་
འཇོག་པ་དང་། དབང་གོང་མ་རྣམས་ས་བརྒྱད་པ་ཡན་ཆད་ཀྱི་
ནུས་པ་འཇོག་བྱེད་ཀྱི་དབང་ཡིན་པར་རྒྱུད་འགྲེལ་ལས་ཆེས་གསལ་
བར་ གསུངས་ ལ་ ཁྱེད་ རང་ གིས་ ཀྱང་ ཁས་ བླངས་ པའི་ ཕྱིར་ རོ། །
གཞན་ཡང་དམ་བཞག་གི་སྐབས་སུ། དཀྱིལ་འཁོར་ཆེན་པོར་མ་
ཞུགས་པ་དང་མ་མཐོང་བ་རྣམས་ཀྱི་མདུན་དུ་གསང་བའི་དེ་ཉིད་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 485
སྨྲས་ན་དམ་ཚིག་ཉམས་པར་འགྱུར་བར་གསུངས་ཤིང་། དེའི་དོན་
དུ་མནའ་ཆུ་བླུད་ནས་རྡོ་རྗེའི་མནའ་བསྒྲག་པར་གསུངས་ལ། རི་བོ་
དག་ཀྱང་མ་སྨིན་མི་ལ་གསང་བ་བྱིན་ལས་སོ། །ཞེས་སྔར་དབང་གིས་
སྨིན་པར་མ་བྱས་པ་ལ་གསང་བ་བྱིན་ན། རྩ་ལྟུང་བདུན་པ་འབྱུང་
བར་གསུངས་ཤིང་། བྱིན་རྒྱུའི་གསང་བ་ཡང་བདེ་བ་ཆེན་པོའི་ལམ་
ལ་འགྲེལ་བས་བཤད་དོ། །དམ་བཞག་དེ་ཡང་དབང་བདུན་བསྐུར་
བའི་སྔ་རོལ་ཏུ་དཀྱིལ་འཁོར་དུ་འཇུག་པའི་སྐབས་ཀྱི་དམ་བཞག་ཡིན་
པས། དཀྱིལ་འཁོར་དུ་མ་ཞུགས་པ་ལ་མ་སྨྲ་ཞེས་པ་དང་། ཡང་
དག་པའི་དཀྱིལ་འཁོར་དུ་སློབ་མ་གཞུག་ཅེས་སོགས་ཀྱི་དཀྱིལ་འཁོར་
རྣམས་ནི། རྡུལ་ཚོན་གྱི་དཀྱིལ་འཁོར་ཉིད་ཡིན་གྱི་བྷ་གའི་དཀྱིལ་
འཁོར་སོགས་འོང་དོན་མེད་དེ། གཞན་དུ་ན་དབང་བདུན་བསྐུར་
བའི་ཚེ་དེའི་གོང་དུ་བྷ་ག་དང་བྱང་ཆུབ་ཀྱི་སེམས་ལ་སོགས་པའི་་
དཀྱིལ་འཁོར་དུ་འཇུག་དགོས་པར་ཐལ་བའི་ཕྱིར་རོ། །དེ་བས་ན་
སྔོན་དུ་ཕྱིའི་དཀྱིལ་འཁོར་དུ་མ་ཞུགས་ཤིང་དབང་བདུན་མ་ཐོབ་པ་
ལ་དབང་གོང་མ་དག་སྟོན་པར་བྱེད་པའི་སློབ་དཔོན་དེ། སྔར་
སྔགས་ ཀྱི་ སྡོམ་ ལྡན་ ཞིག་ ཡིན་ ན་ རྩ་ ལྟུང་ བདུན་ པ་ འབྱུང་ ཞིང་།
དེའི་རྒྱུད་ཀྱི་སྔགས་ཀྱི་སྡོམ་པ་ལྷག་མ་མེད་པར་བཏང་ནས་སློབ་་་
དཔོན་རང་ཉིད་དམ་ཚིག་ཉམས་པ་ཆེན་པོར་འགྱུར་བ་ཡིན་ནོ། །དེ་
ལྟར་སློབ་དཔོན་སྔགས་སྡོམ་མེད་པས་བླ་མེད་ཀྱི་དབང་གོང་འོག་གང་
བསྐུར་ཡང་དབང་གི་གོ་ཆོད་པ་ག་ལ་སྲིད། རྡུལ་ཚོན་གྱི་དཀྱིལ་
-
-



486 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འཁོར་དུ་དབང་གཏན་མ་ཐོབ་པའིགང་ཟག་ལ་དུས་འཁོར་ཀྱི་དབང་
གོང་མ་རྣམས་བསྐུར་བའི་ཆོ་ག་བྱས་ཀྱང་དབང་གོང་མ་དག་ཐོབ་
པའི་གོ་མི་ཆོད་དེ། གཞན་དུ་ན་དབང་གོང་མ་སྔ་མ་གསུམ་པོ་ཡང་
མི་ཐོབ་པའི་གང་ཟག་ལ། དོན་གྱི་དབང་བཞི་བ་འདི་ལྟ་བུ་ཞིག་
ཡིན་ནོ་ཞེས་ཚིག་གི་བརྡ་སྤྲད་དེ་བསྟན་པས་ཀྱང་ངེས་དོན་གྱི་དབང་
བཞི་བ་ཐོབ་པའི་གོ་ཆོད་པ་ཉིད་དུ་ཐལ་བར་འགྱུར་རོ། །དེས་ན་ཕྱིའི་
དཀྱིལ་འཁོར་དུ་མ་བཅུག་ཅིང་ཆུ་ཅོད་པན་ལ་སོགས་པའི་དབང་གང་
ཡང་མ་ཐོབ་པ་ལ་དབང་གོང་མ་ཙམ་ཞིག་བསྐུར་ནས་རྫོགས་རིམ་
སྟོན་པར་བྱེད་པ་ནི། གང་ཞིག་རྒྱུད་ལུང་ང་རྒྱལ་གྱིས། ། དབང་
བསྐུར་མེད་པར་འཆད་བྱེད་པ། ། སློབ་ དཔོན་ སློབ་ མ་ ཤི་ མ་ ཐག།
དངོས་གྲུབ་ཐོབ་ཀྱང་དམྱལ་བར་འགྲོ། ། ཞེས་གསུངས་པ་ལྟར་
དབང་མ་ཐོབ་པ་ལ་རྫོགས་རིམ་བཤད་པ་དང་བསྒོམས་པ་སོགས་ཀྱི་
སྒོ་ནས་ཆོས་ཟབ་མོ་ལ་རང་དགར་དབང་ཟོས་པའི་ལས་ཀྱི་སྒྲིབ་པ་
དེས་མནར་མེད་པའི་དམྱལ་བར་ལྟུང་བར་བྱེད་པ་ལ་གདོན་མི་ཟ་བ་
ཡིན་པས། རྣམ་དཔྱོད་དང་ལྡན་པ་དག་གིས་ནི། ངན་སྐྱུགས་
དང་མཚུངས་པར་བལྟས་ཏེ་དོར་བར་བྱ་བ་ཡིན་ལ། མཁས་པ་དེའི་
རང་བཞིན་ཤེས་པ་བསྟན་པ་གཅེས་པར་འཛིན་པ་དག་གིས་ཤིན་ཏུ་
དགག་པར་རིགས་པ་ཡིན་ནོ། །
ལྔ་བ་ཇི་ལྟར་བསྐུར་བའི་ཆོ་གའི་མཚན་ཉིད་ནི། རྒྱུད་སྡེ་རྩོད་
པ་མེད་པ་ནས་བསྙོན་མི་ནུས་པར་གསུངས་ཤིང་། རྒྱ་གར་གྱི་པཎ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 487
གྲུབ་ཚད་ལྡན་གྱིས་ལེགས་པར་བཀྲལ་བ། སངས་རྒྱས་ནས་དངོས་
ཀྱི་བླ་མའི་བར་དུ་རྒྱུན་མ་ཆད་ཅིང་ཆོས་མཐུན་གྱི་རྩོད་པ་མེད་པའི་
བརྒྱུད་པ་ཁུངས་བཙུན་པ་དང་ལྡན་པའི་དཀྱིལ་འཁོར་དུ། སློབ་
དཔོན་མཚན་ཉིད་དང་ལྡན་པས། རྒྱུད་སྡེ་གོང་འོག་དང་། རྡུལ་
ཚོན་དང༌། རས་བྲིས་དང༌། ལུས་དཀྱིལ་དང་། བསམ་གཏན་
གྱི་དཀྱིལ་འཁོར་ལ་སོགས་པ་ཐམས་ཅད་ཀྱི་ཐུན་མོང་གི་ཆོ་ག་དང་
ཐུན་མོང་མ་ཡིན་པའི་ཆོ་གའི་རྣམ་དབྱེ་དམིགས་ལེགས་པར་ཕྱེད་པ་
དང་། ཆོ་ག་སོ་སོའི་འདོར་ལེན་ལ་མཁས་པར་བྱས་ཏེ་སའི་ཆོ་ག་
དང་། སྟ་གོན་གྱི་ཆོ་ག་དང་། ལས་དང་ཡེ་ཤེས་ཀྱི་ཐིག་གཉིས་ཀྱི་
ཆོ་ག་དང་། ཚོན་གྱི་ཆོ་ག་དང་། དཀྱིལ་འཁོར་བྲི་ཞིང་བསྒྲུབས་
ཏེ་མཆོད་ནས་བདག་ཉིད་འཇུག་པ་དང་། སློབ་མ་བཅུག་ཅིང་་
དབང་བསྐུར་བ་དང་། ཉེ་བར་བསྡུ་བའི་ཆོ་ག་དང༌། སྦྱིན་སྲེག་
དང་ཚོགས་ཀྱི་འཁོར་ལོའི་ཆོ་ག་ལ་སོགས་པ་སྐབས་གང་དུ་གང་ལ་ཇི་
ཙམ་ཞིག་དགོས་པ། མེད་དུ་མི་རུང་བའི་ཆོ་གའི་ཡན་ལག་དེ་དང་
དེ་ཚང་ལ་མ་ནོར་བ། རྒྱུད་སྡེ་དང་ཚད་ལྡན་གྱི་གཞུང་དང་མི་་
འགལ་ཞིང་། སླ་ཆོས་དང་རང་བཟོ་སོགས་ཀྱིས་མ་བསླད་པར་ཚུལ་
བཞིན་དུ་བྱས་པའི་ཆོ་ག་ལ་བརྟེན་ནས་དབང་བསྐུར་ན་ཡང་དག་
པའི་ལམ་བསྒོམ་པའི་སྣོད་དུ་རུང་བ་སོགས་ཀྱི་ཡོན་ཏན་འབྱུང་གི
དེ་ལས་གཞན་པའི་ཆོ་གས་ནི། འབྲས་བུ་སྐུ་བཞིའི་ས་བོན་ཁྱད་
པར་ཅན་ཡང་མི་ཐེབས་ཤིང༌། དངོས་གྲུབ་འགྲུབ་པའི་གེགས་སྒོ་



488 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། །
གསུམ་གྱི་དྲི་མ་ཡང་འཁྲུད་མི་ནུས་ལ། གདམས་པའི་མཆོག་རྒྱུད་
དང་དེའི་དགོངས་འགྲེལ་དང་བསྐྱེད་རྫོགས་ཟབ་མོ་ཉན་པ་ལ་སོགས་
པ་གང་གི་ཡང་སྣོད་རུང་དུ་སྒྲུབ་མི་ནུས་པས། དེ་འདྲ་བའི་ཆོ་གས་
དབང་བསྐུར་ཀྱང་རྡོ་རྗེ་འཆང་གིས་གསུངས་པའི་དབང་གི་དགོས་པ་
ཆ་ཤས་གཅིག་ཀྱང་སྒྲུབ་པར་ནུས་པ་མ་ཡིན་ནོ། ། དེའི་ཕྱིར་རྡོ་རྗེ་
ཐེག་པའི་ལམ་གྱི་རྨང་འཛུགས་དབང་བསྐུར་བ་ལ་སོགས་ཆེ་བ་གཞན་
མེད་མོད་ཀྱི་འོན་ཀྱང་དེང་སང་གངས་རིའི་ཁྲོད་འདི་ན་རྡོ་རྗེ་ཐེག་
པའི་བསྟན་ པའི་ རྩ་བ་རྨང་ནས་འདོན་པའི་ལོག་ པའི་ ཆོས་ལུགས་
བསམ་གྱིས་མི་ ཁྱབ་ པ་ ཞིག་ སྣང་ མོད་ ཟད་ པར་ བརྗོད་ ག་ ལ་ནུས།
དེ་ཡང་སྔོན་གྱི་དུས་ན་པཎྜི་ཏ་དབུ་མ་པ་ཏིས་ཁམས་པ་དགེ་འདུན་
བཟང་བོ་ལ་ང་རྒྱ་གར་གྱི་པཎྜི་ཏ་མཁས་པ་ཡིན་པས་བོད་དུ་གདན་
དྲོངས་ཟེར་ནས་གདན་དྲངས། ཁྱེད་ཀྱི་སྒྲ་གཅིག་པོས་མི་ཆོག་བོད་
དུ་དབང་བསྐུར་བྱེད་དགོས་དབང་ཞུས་བྱས་པས། ཨ་བྷི་ཥེ་ཀ་ཀུ་
རུ་ཀུ་རུ་གུ་ཌ་ཧོ་ཟེར་ནས་མི་ཞུ། བཙུན་པ་མ་བྱས་ན་བོད་མི་ཐུལ་
བཙུན་པ་གྱིས་བྱས་པས། སྐུ་གཟུགས་ཀྱི་མདུན་དུ་རང་རྟགས་རང་
གིས་བླངས། ཕྱིས་བལ་བོ་ཐང་བེ་ ཧ་རར་སླེབས་པ་ན་འདི་རང་
རྟགས་རང་གིས་བླངས་པ་ཡིན་ཟེར་ནས་གྲལ་དུ་མ་ཚུད། དེར་སྐྱེངས་
ནས་མཁན་སློབ་ལ་རབ་བྱུང་བྱས། མེད་ན་ཨཱ་ཙརྱ་ལ་དབང་ཞུ་བ་
མང་བོ་བྱུང་ཞིང་ཁོང་ལ་མ་བྱུང་བས། མེད་ན་ཨཱ་ཙ་རྱའི་ ཕ་ལ་
དབང་གཅིག་གཉིས་ཞུས། ཕྱིས་བླ་མ་དང་མཁན་སློབ་མཐོང་བ་ན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 489
མུར་ཁ་ཧོ་ཟེར་ནས་ཕྱག་མི་འཚལ། ཕྱིས་བོད་དུ་སླེབས་པ་ན་་་་
དབང་བསྐུར་ཐམས་ཅད་ང་རང་གི་ཕ་ལ་ཐོབ་པ་ཡིན་ཞེས་རྫུན་བྱས་
ནས་དབང་བསྐུར་མང་བོ་བྱས། དེའི་དོན་གྱིས་ད་ལྟ་བོད་ན་གྲགས་
པའི་ཆོས་ལ་དབུ་མ་པ་ཏི་བརྒྱུད་པ་ལ་ཡོད་པ་ཅི་རིགས་པ་ཞིག་སྣང་བ་
ཕལ་ཆེ་བ་བརྒྱུད་པ་ཤིན་ཏུ་མ་དག་པ་ཡིན་པས་དེ་དག་ལ་གོ་ཆོད་པ་
ཉུང་། ལར་འཕགས་པའི་ཡུལ་དུ་ཡང་མཁས་པའི་མངོན་པའི་ང་
རྒྱལ་གྱིས་སློབ་དཔོན་མེད་པར་རྒྱུད་ཀྱི་རྒྱལ་པོ་སྟོན་པ་འབྱུང་བར་
དུས་ཀྱི་འཁོར་ལོ་ནས་ལུང་བསྟན་འདུག་པས་རྒྱ་གར་ནས་བརྒྱུད་པ་
ཡིན་ཟེར་བ་ཙམ་ལ་ཡིད་བརྟན་བྱར་མི་རུང་བར་ལེགས་པར་བརྟག་
དགོས་པ་ཡིན་ནོ། ། རྒྱ་གར་བས་བྱས་པ་ཡང་མ་ཡིན་པར་བོད་དུ་
བཅོས་པའི་རྒྱུད་རྫུས་མ་དང་དེ་ལ་བརྟེན་པའི་དབང་བསྐུར་སོགས་ལ་
ནི། དེ་བས་ཀྱང་ཡིད་བརྟན་ག་ལ་རུང༌། དེས་ན་གསང་འདུས་
གཉིས་མེད་རྣམ་རྒྱལ་གྱི་རྒྱུད་ཡང་དག་པར་རྫོགས་པ་བོད་དུ་མ་་་
འགྱུར་ཀྱང་ཐར་ལོ་ཉི་མ་རྒྱལ་མཚན་གྱི་ཕྱག་དཔེའི་ནང་ནས་རྒྱ་དཔེ་
ཤོག་ཡར་འགའ་ཞིག་རྙེད་པ་ལ་བརྟེན་ནས་བུ་སྟོན་ཐམས་ཅད་མཁྱེན་
པས་བསྒྱུར་བ་ལེའུ་དང་བོའི་མགོ་ནས་ཅུང་ཟད་ཙམ་མ་ཚང་བའི་
ལེའུ་བཞི་བའི་མགོ་ཡན་ཆད་དང་ལེའུ་ཐ་མའི་མཇུག་ཅུང་ཟད་ཅིག་
ཡོད་དེ། རྒྱུད་ཡང་དག་འདི་ལ་ལེའུ་ཉི་ཤུ་རྩ་གཉིས་ལས་མེད་ཀྱང་།
སྔར་བོད་ན་ཡོངས་སུ་གྲགས་པའི་གསང་འདུས་གཉིས་མེད་རྣམ་རྒྱལ་
གྱི་རྒྱུད་ལེའུ་བདུན་ཅུ་དོན་བདུན་ཡོད་པ་དང་། དེའི་རྗེས་སུ་་་



，
490 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འབྲངས་ནས་གསང་འདུས་མི་བསྐྱོད་པའི་དཀྱིལ་འཁོར་ལ་བསྐལ་
བཟང་སྟོང་དུ་བཞིས་མ་ཚང་བ་བཀོད་པའི་དཀྱིལ་འཁོར་གྱི་ཆོ་ག་
དང༌། དབང་བསྐུར་དང་རྫོགས་རིམ་གྱི་རྣམ་གཞག་སོགས་ཐམས་
ཅད་རྫུན་མ་ཡིན་པར་ཤེས་པར་བྱའོ། ། བུ་སྟོན་ཐམས་ཅད་མཁྱེན་
པས་ཀྱང་ཁོང་རང་གི་དེའི་འགྱུར་བྱང་དུ། འདི་ལ་དུམ་བུ་ལས་
མེད་ཀྱང་སྔར་གྱི་གཉིས་མེད་རྣམ་རྒྱལ་གྱི་རྒྱུད་དུ་འདོད་པ་ལེའུ་་་
བདུན་ཅུ་དོན་བདུན་ཡོད་པ་དེ་རྫུན་མ་ཡང་དག་པར་རྟོགས་པའི་
དགོས་པ་ཡོད་དོ། །དེས་ན་དེ་དང་དེ་ལ་བརྟེན་པའི་དབང་བཀའ་
ཐམས་ཅད་རྫུན་མ་ཡིན་པས་རྟོགས་ལྡན་རྣམས་ཀྱིས་སྤང་བར་བྱའོ།
ཞེས་ གསུངས་ཀྱང་། ད་དུང་འགའ་ཞིག་དེའི་ཆོ་ག་དང་དབང་་
བསྐུར་བྱེད་པ་སྣང་བ་ནི། སངས་རྒྱས་ཀྱི་བསྟན་པ་ལ་གནོད་པ་བྱ་
བའི་ཕྱིར་དུ་བླུན་པོ་ནན་གྱིས་འཚང་བར་བྱེད་པའོ། །འདི་རྒྱ་པོ་པ་
ལུང་བས་བྱས་པར་བཞེད་པའི་མཁས་པ་མང་བོ་ཡོད་དོ། །གཞན་
ཡང་མཁའ་འགྲོ་རྒྱ་མཚོ་དང་སྦྱོང་དཀྱིལ་བཅུ་གཉིས་ལ་སོགས་པའི་
དབང་གི་བརྒྱུད་པ་ལ་ཡང་བུ་སྟོན་ཐམས་ཅད་མཁྱེན་པ་ལ་སོགས་
པས་ཐེ་ཚོམ་གྱི་གནས་ཅུང་ཞིག་མཛད་པ་ཡོད་དེ་བརྟག་པར་བྱ་བའི་
གནས་སོ། །ཁ་ཅིག་དེ་ལྟར་མཁས་པ་དག་གིས་ཐེ་ཚོམ་བསྐུར་བ་ན་
སླར་ཡང་མཁས་པ་དེ་དག་གིས་ཐེ་ཚོམ་ཟ་བར་བརྗོད་པའི་བརྒྱུད་པ་
དེ་དག་མ་ཡིན་པ་གཞན་འདི་ལྟ་བུ་ཡོད་དོ་ཞེས། མཁས་པ་མང་དུ་
ཐོས་པའི་སྤྱན་དང་ལྡན་པ་སུས་ཀྱང་མ་ཚོར་ཞིང་མ་ གྲགས་པ་་་



，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 491
བརྒྱུད་པ་གཞན་གསར་དུ་བཅོས་ནས་སྨྲ་བར་བྱེད་མོད། ཉི་མ་དང་
ཟླ་བ་ལྟར་མཁས་པ་དག་ལ་རྩོད་མེད་དུ་ཡོངས་སུ་གྲགས་པའི་རྒྱུད་སྡེ་
རིན་པོ་ཆེ་འདི་ཙམ་ཞིག་གི་དབང་དང་བསྐྱེད་རྫོགས་ཀྱི་ཉམས་ལེན་
བྱ་རྒྱུ་ཡོད་བཞིན་དུ། མཁས་པའི་རྩོད་པ་ཅན་ལ་རྫུན་རྒྱབ་རྫུན་
གྱིས་བྱས་ཏེ་བསམས་བཞིན་དུ་ཆོས་ལོག་སྟོན་བའི་སྙིང་ཁམས་བསྐྱེད་
ནས་ནན་གྱིས་འཚང་བར་བྱེད་པ་ནི། བདུད་ཀྱི་ལས་མི་བཟད་པ་
ཡིན་པར་གདོན་མི་ཟའོ། །གཞན་ཡང་གསང་འདུས་འཕགས་ལུགས་
ཀྱི་ལུས་དཀྱིལ་རྐྱང་བ་ལ་དབང་བསྐུར་ཡོངས་སུ་རྫོགས་པ་བྱེད་རུང་
ན། དེའི་ལུས་དཀྱིལ་རྐྱང་བའི་མངོན་རྟོགས་བསྒོམ་པ་ལ་འཕགས་
ལུགས་ཀྱི་སྦྱང་གཞི་སྦྱོང་བྱེད་ཚང་བར་འགྱུར་ཞིང་། དེ་ལྟར་ན་དེ་
ཉིད་ལ་སྐྱེ་ཤི་བར་དོ་གསུམ་གའི་སྦྱང་གཞི་སྦྱོང་བྱེད་ཚང་དགོས་་་་
ནའང་། རྣམ་གཞག་རིམ་པ་ལ་སོགས་པ་ལུགས་འདི་ལ་ཚད་མར་
གྱུར་པའི་གཞུང་དག་ལས། ལུས་དཀྱིལ་བསྒོམ་པ་སྦྱང་གཞི་མངལ་
གྱི་གནས་སྐབས་ཁོ་ན་སྦྱོང་བྱེད་ཡིན་པར་ཆེས་གསལ་བར་གསུངས་
ཤིང་། རྩ་རྒྱུད་དང་སྒྲོན་གསལ་ལས་ལུས་དཀྱིལ་ནི། དང་བོའི་
མགོན་པོ་སྤྲུལ་སྐུ་རྡོར་སེམས་སུ་བསྒྱུར་བའི་ལུས་ལ་འགོད་དགོས་པར་
ངེས་གཟུང་ཅན་དུ་གསུངས་ལ། དང་བོའི་མགོན་པོ་མངོན་བྱང་ལྔ་
ལས་ངེས་པར་བསྐྱེད་དགོས་པར་གསུངས་ཤིང་། མངོན་བྱང་ལྔའི་
དང་བོ་ནི། ལྷག་མོས་འོད་གསལ་དུ་བསྡུས་པའི་དེ་བཞིན་ཉིད་ལས་
བྱང་ཆུབ་པ་ཡིན་པས་ ལྷག་མོས་ཀྱི་འཁོར་བསྒོམ་པ་སྔོན་དུ་འགྲོ་་་
-
--



492 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། །
དགོས་པའི་ཕྱིར་ལུས་དཀྱིལ་རྐྱང་བའི་སྒྲུབ་ཐབས་རྣམ་དག་འོང་དོན་
མེད་དོ། །དེ་འདྲ་བའི་གསང་འདུས་འཕགས་ལུགས་ཀྱི་ལུས་དཀྱིལ་
རྐྱང་བའི་སྒྲུབ་ཐབས་དང་དབང་བསྐུར་ནི། འདུས་པ་རྩ་བཤད་ཀྱི་
རྒྱུད་དང་འཕགས་སྐོར་གྱི་རྒྱུ་གཞུང་གང་གིའང་ཚིག་ཟུར་ཙམ་གྱིས་
ཀྱང་བསྟན་པར་སུ་ཞིག་གིས་བསྒྲུབ་པར་ནུས། དེ་ལྟ་ན་ཡང་སྔོན་
གྱི་མཁས་པ་དག་ལ་ཞིང་བྱ་རུ་བས་བཅོས་པའི་རྫུན་མ་ཡིན་པར་
གྲགས་པའི་གསང་འདུས་འཕགས་ལུགས་ཀྱི་ལུས་དཀྱིལ་རྐྱང་བའི་
དབང་བསྐུར་བ། དེང་སང་ཆོས་ལོག་བཙོང་བས་འཚོ་བ་སྒྲུབ་པའི་
བླུན་པོ་འགའ་ཞིག་གིས་རྒྱུད་སྡེ་ལ་བློ་ཁ་མ་ཕྱོགས་ཤིང་ཆོས་དང་ཆོས་
མ་ཡིན་པའི་རྣམ་དབྱེ་འབྱེད་པ་ལ་རྣམ་པར་འཐོམས་པའི་བླུན་པོ་
དག་མགོ་བསྐོར་བའི་ཟབ་ཆོས་བྱེད་པར་སྣང་ངོ༌། །གཞན་ཡང་དེང་
སང་བླུན་པོ་ཁ་ཅིག་བོད་མི་མཁས་པས་བཟོས་པས་རྒྱ་གཞུང་རྫུས་མ་
རྣམ་དག་ཏུ་ཁས་བླངས་ནས། བྱ་རྒྱུད་ཀྱི་སྐབས་སུ་གདུགས་དཀར་
ལ་གསང་དབང་ལ་སོགས་པའི་དབང་བཞི་རྫོགས་པར་བསྐུར་བ་གྲག་
སྟེ། དེ་ལྟར་ན་བྱ་སྤྱོད་ལ་ཡང་བླ་མེད་དང་ཁྱད་པར་མེད་པའི་་
རྫོགས་རིམ་ཡོད་པར་མི་འདོད་བཞིན་དུ་ཡང་ཁས་ལེན་དགོས་པར་
འགྱུར་རོ། །དེ་ཡང་འདོད་ན། བྱ་རྒྱུད་ལ་མེད་པའི་བླ་མེད་ཀྱི་ཟབ་
ཆོས་རྡུལ་ཙམ་ཡང་མི་སྲིད་དོ་ཞེས་ཁས་ལེན་དགོས་པས་བླ་མེད་ཀྱི་
རྒྱུད་ ལ་ དེ་ ལས་ སྐུར་ བ་ གདབ་ པར་ བྱ་ བ་ གཞན་ ཅི་ ཞིག་ ཡོད།
གཞན་ཡང་། དཔལ་དུས་ཀྱི་འཁོར་ལོའི་ནང་གི་ལེའུ་མདོར་བསྡུས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 493
གསུམ་པ་ལས་འདི་ལྟར་གསུངས་ཏེ། ཕྱོགས་གསུམ་གྱི་ཞག་བཞི་
བཅུ་རྩ་ལྔའི་ཉིན་ཞག་ སོ་ སོ་ ལ་ དུས་ སྦྱོར་བཅུ་གཉིས་རེ་རྒྱུ་བས།
དེའི་དབང་དུ་བྱས་ཏེ། ཞག་ཞེ་ལྔ་བཅུ་གཉིས་ཀྱིས་བསྒྱུར་བས་ལྔ་
བརྒྱ་དང་བཞི་བཅུ་འབྱུང་ལ། དེའི་ནང་ནས་ཞག་ཉིས་བརྒྱ་དོན་
བཞིའི་གྲངས་དང་སྒྱུ་འཕྲུལ་དྲ་བའི་དཀྱིལ་འཁོར་གྱི་ལྷ་གྲངས་སྦྱོར་ཏེ།
དེ་ཡང་ལྷ་ཡབ་ཡུམ་ཟུང་ཞེ་དགུ་མ་དང་ཞེ་ལྔ་མ་དང་ཞེ་གསུམ་མའི་
དཀྱིལ་འཁོར་གསུམ་མོ། །དེ་དག་གི་ལྷ་ཡབ་ཡུམ་སོ་སོར་རྩིས་པས་ལྷ་
ཉིས་བརྒྱ་དོན་བཞི་ཡོད་ལ། ཞག་ལྔ་བརྒྱ་བཞི་བཅུ་ལས་ཉིས་བརྒྱ་
དོན་བཞི་བཅད་པའི་ལྷ་ཉིས་བརྒྱ་དྲུག་ཅུ་རྩ་དྲུག་གི་གཉིས་ཀྱིས་་་་
དམན་པའི་གྲངས་དང་འདུས་པའི་དཀྱིལ་འཁོར་དྲུག་གི་ལྷ་གྲངས་
སྦྱོར་བ་ལ། འདུས་པའི་ལྷ་ཐམས་ཅད་ཀྱང་ཡབ་ཡུམ་ཟུང་བྱས་པའི་
ལྷ་ཉི་ཤུ་རྩ་ལྔ་མ་དང་། ལྷ་བཅུ་དགུ་མ་དང་། ལྷ་དགུ་མ་དང་།
ལྷ་བཅུ་གསུམ་མ་དང༌། ལྷ་སོ་གཉིས་མ་དང་། ལྷ་སོ་བཞི་མ་སྟེ་
དཀྱིལ་འཁོར་དྲུག་གོ། དེ་དག་ལྷ་ཡབ་ཡུམ་སོ་སོར་བགྲངས་པས་
ཉིས་བརྒྱ་དྲུག་ཅུ་རྩ་བཞི་ཡོད་ལ། ད་དུང་ཉིས་བརྒྱ་དྲུག་ཅུ་རྩ་དྲུག་
ཏུ་གཉིས་ཀྱིས་མ་ལོངས་པ་ལ་ནི། འདི་དག་གི་གོང་དུ་བསྟན་པའི་
བདག་པོ་ཟུང་དུས་ཀྱི་འཁོར་ལོ་ཡབ་ཡུམ་གཉིས་བསྣན་པར་གསུངས་
ཏེ། དེ་ལྟར་ན་དཀྱིལ་འཁོར་དགུ་བོ་དེ་ཉིད་ཀྱི་ལྷ་དང་བཅས་པས་
ཞག་ལྔ་བརྒྱ་བཞི་བཅུའི་གྲངས་དང་ལྷའི་གྲངས་མཐུན་པར་འགྱུར་
རོ། །འདི་དག་ལ་སྔར་གྱི་བླ་མ་གོང་མ་ཁུངས་མ་དག་ལས་བརྒྱུད་པའི་



494 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
དབང་བཀའ་དང༌། རྒྱ་བོད་ཀྱི་ཚད་ལྡན་སྔ་མ་སུས་ཀྱང་སྒྲུབ་་་
ཐབས་སོགས་མཛད་པ་གཏན་མེད་ཅིང་། ་ འདུས་པའི་དཀྱིལ་་་་་་
འཁོར་འདི་དག་གི་ཐ་ན་ལྷའི་ཞལ་ཕྱག་གི་ཁ་དོག་དང་ཕྱག་མཚན་
ཙམ་ཡང་རེ་རེ་ནས་མ་འདྲེས་པར་དུས་འཁོར་དང་གསང་འདུས་ཀྱི་
ཕྱོགས་ཀྱི་གཞུང་གང་ལ་བརྟེན་ནས་ཀྱང་ཤེས་པའི་དོན་མེད་དོ། །
དེ་ལྟ་ན་ཡང་ལུང་རིགས་རྣམ་དག་གི་སྒྲུབ་བྱེད་ཅུང་ཟད་ཀྱང་མེད་
པའི་བློ་བཟོ་འབའ་ཞིག་བྱུང་རྒྱལ་དུ་བཀོད་པའི་སྒྲུབ་ཐབས་དང་
དཀྱིལ་ཆོག་རྩོམ་པ་དང་། འདི་དག་གི་དཀྱིལ་འཁོར་བྲིས་ཏེ་བསྒྲུབ་
ཅིང་མཆོད་པ་དང༌། བདག་ཉིད་འཇུག་ཅིང་དབང་བསྐུར་བ་་་
སོགས་ཀྱི་ཆོ་ག་རང་དགར་བྱེད་པ་དག་དུས་ཕྱིས་ཁོ་ན་བྱུང་ཞིང་ད་ལྟ་
ཡང་དེ་དག་གི་རྗེས་སུ་འཇུག་པ་ཕྱོགས་མཐའ་དག་ན་ཅི་རིགས་པ་
སྣང་བ་ནི། རང་ཕུང་བར་བྱས་ནས་གཞན་ཕུང་བར་བྱེད་པ་ཡིན་
པས་དམྱལ་བའི་ཉེ་རྒྱུ་དེ་ལྟ་བུ་ནི། དཔྱོད་པ་དང་ལྡན་པ་དག་གིས་
རྒྱང་རིང་དུ་དོར་བར་བྱའོ། །གལ་ཏེ་དུས་ཀྱི་འཁོར་ལོའི་དཀྱིལ་་་
འཁོར་དུ་ཞུགས་ནས་དཀྱིལ་འཁོར་གཞན་འདི་དག་ཐམས་ཅད་དུ་
ཞུགས་པར་གསུངས་པས་སློབ་དཔོན་རང་ཉིད་ཀྱིས་འདི་དག་གི་་་
དབང་མ་ཐོབ་པར་མི་འགྱུར་རོ་ཞེ་ན། འོ་ན་སློབ་མ་དུས་འཁོར་གྱི་
དབང་ཐོབ་ཟིན་པ་དེ་དག་ལ་འདི་དག་གི་དབང་བསྐུར་ཀྱང་ཅི་ཞིག་
དགོས་སློབ་དཔོན་དེ་དང་དེས་སློབ་མ་དེ་དག་ལ་དཀྱིལ་འཁོར་འདི་
དག་གི་དབང་བསྐུར་བྱེད་པར་རིགས་ན་སློབ་མ་དེ་དག་གིས་ཀྱང་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 495
སློབ་དཔོན་དེ་དག་ལ་དཀྱིལ་འཁོར་འདི་དག་གི་དབང་བསྐུར་བར་
ཅིའི་ཕྱིར་མི་རིགས་ཏེ། དཔོན་སློབ་གཉིས་ཀས་ཀྱང་དཀྱིལ་འཁོར་
འདི་དག་གི་སྒོས་ཀྱི་དབང་མ་ཐོབ་པར་མཚུངས་ཤིང་དུས་འཁོར་གྱི་
དབང་ཐོབ་མཉམ་དུ་མཚུངས་པའི་ཕྱིར་རོ། །དེ་བཞིན་དུ་རྡོ་རྗེ་་
དབྱིངས་ཀྱི་དཀྱིལ་འཁོར་དུ་ཞུགས་ན་དཀྱིལ་འཁོར་ཐམས་ཅད་དུ་
ཞུགས་པར་དེ་ཉིད་བསྡུས་པ་ལས་གསུངས་པས། རྡོ་རྗེ་དབྱིངས་
གཅིག་པོའི་དཀྱིལ་འཁོར་དུ་དབང་བསྐུར་ཐོབ་ན་དེས་ཀྱང་དཀྱིལ་
འཁོར་མཐའ་དག་གི་དབང་བསྐུར་བས་ཆོག་པར་འགྱུར་ཞིང་བདེ་
མཆོག་གི་དཀྱིལ་འཁོར་དུ་དབང་བསྐུར་བ་ཞིག་ཐོབ་ན་དེ་ཙམ་གྱིས་
བདེ་མཆོག་གི་རྒྱུད་ནས་གསུངས་པའི་དཀྱིལ་འཁོར་ཆེས་མང་བོ་དེ་
དག་ཐམས་ཅད་ཀྱི་དབང་བསྐུར་བས་ཆོག་པར་འགྱུར་རོ། །གཞན་
ཡང་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བའི་
གདུགས་དཀར་བོ་ཅན་ཞེས་བྱ་བ་གཞན་གྱིས་མི་ཐུབ་པ་ཕྱིར་བཟློག་
པའི་རིག་སྔགས་ཀྱི་རྒྱལ་མོ་འདི་འཆང་ན་ཚངས་པར་མི་སྤྱོད་པ་ཡང་
ཚངས་པར་སྤྱོད་པར་འགྱུར། ཞེས་དང་། སྨྱུང་བ་མ་བྱས་པ་ཡང་
སྨྱུང་བ་བྱས་པར་འགྱུར་རོ། །ཞེས་གསུངས་པའི་ཕྱིར་གདུགས་དཀར་
གྱི་གཟུངས་འདི་བཅང་བ་ཙམ་གྱིས་ཚངས་སྤྱོད་ལ་གནས་པ་དང་སྨྱུང་
གནས་བྱས་པའི་གོ་ཆོད་པར་ཡང་ཅིའི་ཕྱིར་ཁས་མི་ལེན་དེ་བཞིན་དུ་
དུས་འཁོར་ལྷ་ལྔ་མ་དང༌། ལྷ་དགུ་མ་དང་ལྷ་བཅུ་གསུམ་མ་དང་།
ལྷ་བཅུ་དྲུག་མའི་དཀྱིལ་འཁོར་དུ་ཁ་བ་ཅན་འདིར་དབང་བསྐུར་བར་



496
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བྱེད་ན་ཡང་ཆོས་ལོག་ཡིན་པར་ཇི་སྐད་བཤད་པའི་ཚུལ་གྱིས་ཤེས་
པར་བྱའོ། །དུས་འཁོར་གྱི་ལེའུ་ལྔ་བ་ལས་གསུངས་པའི་སྡོམ་ཆེན་གྱི་
དཀྱིལ་འཁོར་ལ་ནི། སྒོས་ཀྱི་དབང་བསྐུར་གྱི་བརྒྱུད་པ་གློ་བོ་ལོ་ཙྪ་
བ་ནས་བརྒྱུད་པ་དང་རོང་བ་ནས་བརྒྱུད་པ་ལུགས་གཉིས་སྣང་ངོ་། །
བླ་མ་གང་དག་དཀྱིལ་འཁོར་གཅིག་གི་བསྙེན་པ་སོང་ན་དཀྱིལ་འཁོར་
ཐམས་ཅད་ཀྱི་དབང་བསྐུར་བྱས་པས་ཆོག་གིས། དཀྱིལ་འཁོར་རེ་རེ་
ཞིང་སྒོས་ཀྱི་བསྙེན་པ་མི་དགོས་ཏེ། དཀྱིལ་འཁོར་ཐམས་ཅད་ཀྱི་ལྷ་
ངོ་བོ་གཅིག་པའི་ཕྱིར་རོ། །ཞེས་སྨྲས་པ་དེ་དག་ལ་འདི་དྲི་བར་བྱ་སྟེ།
ཅི་དཀྱིལ་འཁོར་ཐམས་ཅད་ཀྱི་ལྷ་ཐམས་ཅད་ངོ་བོ་གཅིག་ཡིན་ཟེར་
བ་དེ་དག་ཐམས་ཅད་རྒྱུད་གཅིག་ཡིན་པ་ལ་འདོད་དམ། ངོ་བོ་དེ་
བཞིན་ཉིད་དུ་དབྱེར་མེད་པ་ལ་འདོད་། དང་བོ་ལྟར་ན། སྔར་
སངས་རྒྱས་པ་ཐམས་ཅད། གང་ཟག་རྒྱུད་གཅིག་ཏུ་འགྱུར་རོ། །
དེ་འདོད་ན། སྔར་སངས་རྒྱས་པ་ཐམས་ཅད་སྔོན་སེམས་ཅན་གྱི་
གནས་སྐབས་ན་གང་ཟག་རྒྱུད་སོ་སོ་བར་ཡོད་པ་སངས་རྒྱས་རིམ་
གྱིས་རྒྱུད་གཅིག་ཏུ་བསྡུས་ནས་སོང་བ་ཡིན་ནམ། སྔར་ཕན་ཆད་
གང་ ཟག་ གཅིག་ མིན་ པ་ སངས་ མ་ རྒྱས་ པར་འདོད་ པ་ གང་ ཡིན།
དང་བོ་ལྟར་ན་རྣམ་འགྱུར་སྣ་ཚོགས་པ་འདི་སྤྱི་གཙོ་བོའི་ངང་དུ་རང་
བཞིན་འདྲེས་པར་འདོད་ པའི་ གྲངས་ཅན་ལས་ཀྱང་ ཐ་ཆད་ཅིང་།
གཉིས་པ་ལྟར་ན་རང་རེའི་སྟོན་པ་འདིས་སྔོན་ལམ་གྱི་སྐབས་སུ་་་
སངས་རྒྱས་སུ་ལའང་སེམས་མ་བསྐྱེད་ཅིང་ཆོས་མ་ཉན་ལ་ཚོགས་མ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 497 ་
བསགས་པར་སངས་རྒྱས་སོ་ཞེས་བྱ་བ་ལ་སོགས་པ་ཁས་ལེན་དགོས་
པས་དེ་ལས་ཐ་ཆད་པ་ཅི་ཞིག་བྱར་ཡོད། ངོ་བོ་དེ་བཞིན་ཉིད་དུ་
དབྱེར་མེད་པ་ལ་བསམས་ན་ནི། ཆོས་ཐམས་ཅད་ངོ་བོ་གཅིག་ཏུ་
ཁས་ལེན་རིགས་པར་འགྱུར་ཏེ། ཆོས་ཐམས་ཅད་སྟོང་བ་ཉིད་ཀྱི་
རང་བཞིན་དུ་དབྱེར་མེད་པའི་ཕྱིར་རོ། །དེས་ན་ཕྱོགས་འདི་ལ་ནི།
དཀྱིལ་འཁོར་གཅིག་གི་དབང་ཐོབ་ན་དཀྱིལ་འཁོར་རེ་རེ་ནས་དབང་
ཞུ་མི་དགོས་པར་དེ་ཐམས་ཅད་ཀྱི་དབང་བསྐུར་བྱས་པས་ཆོག་སྟེ།
དཀྱིལ་འཁོར་གྱི་ལྷ་ཐམས་ཅད་ངོ་བོ་གཅིག་ཡིན་པའི་ཕྱིར་རོ། །ཞེས་
བརྗོད་ན་ལན་ཇི་ལྟར་འདེབས་སོམས་ཤིག དེའི་ཕྱིར་རང་ཉིད་
བསྙེན་སོགས་དག་པར་མ་བྱས་པར་དཀྱིལ་འཁོར་ལས་ལ་འཇུག་པའི་
ངན་རྒྱབ་ཏུ་ཕྱིན་ཅི་ལོག་གི་སྒྲུབ་བྱེད་ལྟར་སྣང་བཀོད་དེ་རང་ལ་ཡིད་
རྟོན་པ་དག་བསླུ་བར་མ་བྱེད་པར་བག་ཡོད་པར་བྱོས་ཤིག ཡང་ཁ་
ཅིག རྡོ་རྗེ་ཕྲེང་བ་སོགས་ཀྱི་དབང་དཀྱུས་གཅིག་ཏུ་བསྐུར་བའི་ཚེ་
ན་ཐོག་མའི་དཀྱིལ་འཁོར་གང་ཡིན་པ་དེ་ཉིད་དུ་སྟ་གོན་བྱས་ནས་
དཀྱིལ་འཁོར་ལྷག་མ་རྣམས་སུ་ སྟ་གོན་མི་བྱེད་པར་དབང་བསྐུར་
རོ། །འདི་ལྟར་རུང་ན་ནི། སྔར་གཏན་ནས་དབང་མ་ཐོབ་པའི་
གང་ཟག་གིས་དབང་ཐོག་མར་ཞུ་བ་གང་ཡིན་པ་དེ་ལ་སྟ་གོན་བྱས་
ནས། དེ་ཕྱིན་ཆད་གང་ཟག་དེས་ཚེ་དེ་ལ་དབང་ཇི་སྙེད་ཅིག་ཞུ་བ་
ཐམས་ཅད་ལ་སྟ་གོན་ལན་ཅིག་ཀྱང་བྱེད་མི་དགོས་པར་ཅི་ཕྱིར་ཁས་
མི་ལེན་ཏེ། རིགས་པ་རྣམ་པ་ ཐམས་ ཅད་དུ་མཚུངས་པའི་ཕྱིར་



498 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རོ། ། སློབ་མ་སྟ་གོན་གྱི་ཆོ་ག་སོགས་ཀྱི་ཚིག་ཕལ་ཆེ་བ་གཅིག་ ཏུ་་
འདུག་པས་སོ་སྙམ་ན་ནི། དེ་ལྟར་ན་དམ་བཞག་དང་སྡོམ་གཟུང་
དང་མེ་ཏོག་དོར་བའི་སྔགས་དང་གཞན་ཡང་རིག་པའི་དབང་ལྔ་དང་
རྡོ་རྗེ་སློབ་དཔོན་གྱི་དབང་དང་དབང་གོང་མ་གསུམ་གྱི་ཡང་སྐབས་
མང་བོ་ཞིག་གི་དཀྱིལ་འཁོར་ཕན་ཚུན་ཆོ་གའི་ཚིག་གཅིག་པ་དུ་མ་
ཞིག་སྣང་བ་དེ་དག་ཐམས་ཅད་ཀྱང་དཀྱིལ་འཁོར་ལྷག་མ་རྣམས་སུ་
དབང་བསྐུར་བའི་ཚེ་བཞག་པས་ཆོག་པར་འགྱུར་ཏེ། རྒྱུ་མཚན་
རྣམ་པ་ཐམས་ཅད་དུ་མཚུངས་པའི་ཕྱིར་རོ། ། དེ་བཞིན་དུ་དཀྱིལ་
འཁོར་ཆེ་གེ་མོ་དང་ཆེ་གེ་མོ་ལ་སོགས་པའི་ཤར་སྒོར་གནས་པའི་མོས་
པ་གྱིས་ཤིག་ཅེས་སོགས་བརྗོད་ནས་དཀྱིལ་འཁོར་བཞི་དང་ལྔ་ལ་
སོགས་པ་དུ་མར་སློབ་མ་དུས་གཅིག་ཏུ་བཅུག་ནས་དབང་བསྐུར་བའི་
ལག་ལེན་བྱེད་དོ། །ཚུལ་དེ་ལྟར་རུང་ན་ནི། དཀྱིལ་འཁོར་བཞི་
དང་ལྔ་ལ་སོགས་པ་ཙམ་གྱི་ཚད་འཛིན་ཡང་ཅི་ཞིག་དགོས། ཕྲེང་
བ་ལ་སོགས་པ་ནས་གསུངས་པའི་དཀྱིལ་འཁོར་དེ་དག་ཐམས་ཅད་དུ་
སློབ་མ་དུས་གཅིག་ཏུ་བཅུག་ནས་དུས་གཅིག་ཏུ་དབང་བསྐུར་བ་ཅིའི་
ཕྱིར་མི་རུང་། དེ་ཙམ་སློབ་མའི་བློས་དམིགས་པ་དུས་གཅིག་ཏུ་
ཡིད་ལ་བྱེད་པར་མི་ནུས་ན་བཞི་ལྔ་ལ་སོགས་པ་ལ་ཡང་དུས་གཅིག་ཏུ་
ཡིད་ལ་བྱེད་པ་ནུས་པ་གང་གིས་ཤེས། འདི་ལྟར་བྱེད་པའི་ཚེ་རྣམ་
རྒྱལ་བུམ་པ་གཅིག་གི་ནང་དུ་དཀྱིལ་འཁོར་མི་མཐུན་པ་དུ་མ་ཞིག་གི་
ལྷ་དུས་གཅིག་ཏུ་བསྐྱེད་ནས་བསྒྲུབ་པའམ། གསང་འདུས་བསྐྱེད་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 499
དེ་བསྒྲུབས་ནས་དེས་ཀྱི་རྡོར་གྱི་དབང་བསྐུར་བ་སོགས་བྱེད་པ་གང་
འདོད། དང་བོ་ལྟར་ན་རྡུལ་ཚོན་གྱི་དཀྱིལ་འཁོར་གཅིག་གི་ནང་དུ་
དཀྱིལ་འཁོར་རིགས་མི་མཐུན་དུ་མ་ཞིག་གི་ལྷ་དུས་གཅིག་ཏུ་བསྒྲུབ་
པ་གང་གིས་འགོག གཉིས་པ་ལྟར་ན། གསང་འདུས་ཀྱི་དཀྱིལ་
འཁོར་དུ་ཀྱི་རྡོར་གྱི་དབང་བསྐུར་བ་ཅིའི་ཕྱིར་མི་རུང༌། ཕྲེང་བར་
ཡང་དེ་ལྟ་བུ་རུང་བའི་ཚིག་ཟུར་ཙམ་ཡང་མེད་ཅིང་། སྟ་གོན་་་་
སོགས་ཐུན་མོང་གི་ཆོ་ག་ཕྱོགས་གཅིག་ཏུ་གསུངས་པས་དཀྱིལ་འཁོར་
ལྷག་མ་རྣམས་ལ་སྟ་གོན་མི་དགོས་པར་སྟོན་པ་ག་ལ་ཡིན། གཞན་
དུ་ན་ཕྲེང་བའི་དཀྱིལ་འཁོར་དུ་འཇུག་པ་ལ་སོགས་པ་ཐུན་མོང་གི་ཆོ་
ག་ཕལ་ཆེ་བ་དཀྱིལ་འཁོར་རེ་རེ་ལ་དམིགས་ཀྱིས་བསལ་བ་མེད་པར་
སྤྱིར་བཏང་གི་ཚུལ་དུ་གསུངས་པའི་ཕྱིར་དེ་དག་ཐམས་ཅད་ཀྱང་
དཀྱིལ་འཁོར་ལྷག་མ་རྣམས་ལ་བྱ་མི་དགོས་པར་འགྱུར་རོ། །དེས་ན་
དེ་འདྲ་བའི་ཆོ་ག་མ་དག་པ་ལ་བརྟེན་ནས་དབང་བསྐུར་བའི་ཆོ་ག་
བྱས་སུ་ཟིན་ཀྱང་། དུས་དང་ཡོ་བྱད་གྲོན་པར་འགྱུར་བ་དང་་་་
དབང་བསྐུར་གྱི་གྲངས་འདྲེན་པའི་ཐ་སྙད་ལ་ཆགས་པ་ཙམ་དུ་ཟད་
ཀྱི་དཀྱིལ་འཁོར་དེ་དང་དེའི་དབང་བསྐུར་ཐོབ་པའི་གོ་ཆོད་པར་མི་
སེམས་སོ། ། འདི་འདྲ་བའི་ལག་ལེན་ཕྱིན་ཅི་ལོག་དག་ནི། པཎ་
ཆེན་ཤཱཀྱ་ཤྲཱི་ལ་སོགས་པ་དམ་པ་དག་གི་དུས་ནག་ལ་ཡོད། བར་
སྐབས་སུ་སངས་རྒྱས་ཀྱི་བསྟན་པ་ལ་ཅིར་ཡང་མི་སེམས་པའི་རང་
བཟོ་མཁན་དག་གིས་ཆོ་ག་རྣམ་པར་ཉམས་སུ་བཅུག་པར་ཟད་ལ།
000



500 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རང་ངམ་རང་གི་བླ་མས་དབང་བསྐུར་བ་ཞུ་བའི་ཚེ་ཆོ་ག་མ་དག་པ་དེ་
ལྟ་བུའི་སྒོ་ནས་ཐོབ་ཀྱང༌། རང་གིས་གཞན་ལ་དབང་བསྐུར་བའི་
ཚེ་སྟ་གོན་སོགས་རེ་རེ་ནས་ཆོ་ག་ཚང་བར་བྱས་ཏེ་དབང་བསྐུར་བ་ནི།
ཚུལ་ཇི་ལྟ་བུ་ཞིག་ཏུ་འགྱུར་བ་བརྟག་དགོས་སོ། །གཞན་ཡང་། ཕ་
རོལ་ཏུ་ཕྱིན་པའི་ཐེག་པ་ཁོ་ནའི་མདོ་སྔགས་སུ་བཀྲལ་བའི་ཆོ་ག་ཐེ་
ཚོམ་གྱི་གནས་སུ་གྱུར་པ་ཡང་འགའ་ཞིག་སྣང་ལ་དེང་སང་གྲུབ་ཐོབ་
དང་པཎྜི་ཏ་དུ་མ་ཞིག་གི་རྗེས་གནང་ཡོངས་སུ་གྲགས་ཤིང་ལག་ལེན་
བྱེད་མོད་གྱི། དེ་ལྟ་ན་མིའི་བླ་མ་དང་སློབ་དཔོན་གཞན་ཐམས་
ཅད་ལ་ཡང་རྗེས་གནང་ཅིའི་ཕྱིར་མི་རུང་། གྲུབ་ཐོབ་དེ་དག་གི་
ནང་ན་སོ་སོ་སྐྱེ་བོ་ཡིན་ཀྱང་ཡི་དམ་ཀྱི་ལྷས་དངོས་སུ་བྱིན་གྱིས་་་
བརླབས་ཤིང་བསྐྱེད་རིམ་གྱི་སྒོ་ནས་རལ་གྲིའི་རིག་པ་འཛིན་པ་གྲུབ་
པ་སོགས་འགའ་ཞིག་ལ་ཡང་རྗེས་གནང་བྱེད་པར་སྣང་བའི་ཕྱིར་
རོ། །གཞན་དུ་ན་ས་ར་ཧ་དང་ཀླུ་སྒྲུབ་བིར་ཝ་པ། ལུ་ ཨི་པ་ལ་
སོགས་པ་མཆོག་གི་དངོས་གྲུབ་བརྙེས་པའི་གྲུབ་ཆེན་དེ་དག་གི་དབང་
དུ་བྱས་ཏེ་རེ་ཤིག་མི་སྨྲ་ཡི། དཔལ་ལྡན་ཆོས་ཀྱི་གྲགས་པ་དང་།
སློབ་དཔོན་ངག་དབང་གྲགས་པ་དང་། སློབ་དཔོན་ཞི་བ་ལྷ་དང་།
སློབ་དཔོན་སངས་རྒྱས་ཡེ་ཤེས་ཞབས་ལ་སོགས་པ་དེ་དག་རྒྱུད་སྡེ་
བཞི་བོ་གང་གི་ལྷ་ཡིན་པ་སྨྲོས་ཤིག སློབ་དཔོན་དེ་དག་བསྒྲུབ་པའི་
ཕྱིར་དུ་བཟླས་པ་བྱ་བའི་སྔགས་དང་སྒྲུབ་ཐབས་སོགས་ཇི་ལྟ་བུ་ཡིན་
ཞིང་སུ་ཞིག་གིས་མཛད་པ་ཡང་སྨྲ་དགོས་སོ། །གྲུབ་ཐོབ་དང་པཎྜི་ཏ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 501-
དེ་དང་དེས་བྱིན་གྱིས་བརླབས་པའི་དམིགས་པ་བྱེད་པ་ཙམ་ལ་རྗེས་
གནང་དུ་བྱེད་ན་ནི། དེ་བས་ཀྱང་ད་ལྟའི་བླ་མ་ཐམས་ཅད་ལ་ཡང་
ཚུལ་དེ་རུང་བའི་ཕྱིར་རྗེས་གནང་རུང་བར་འགྱུར་རོ། །ཁ་ཅིག་ཇོ་བོ་
རྗེ་ལ་བོད་ཀྱི་སློབ་མས་བསྐོར་བའི་དཀྱིལ་འཁོར་བྲིས་ནས་དབང་
བསྐུར་དང་རྗེས་གནང་སོགས་བྱེད་པ་ཡང་སྣང་སྟེ། དེ་ལྟར་ན་ནཱ་
རོ་བ་ལ་མར་བ་སོགས་ཀྱིས་བསྐོར་བ་དང་། ག་ཡ་དྷ་ར་ལ་འབྲོག་མི་
སོགས་ཀྱིས་བསྐོར་བའི་དཀྱིལ་འཁོར་དུ་དབང་བསྐུར་བ་འདི་ཅིའི་
ཕྱིར་མི་རུང༌། དེ་དག་རྒྱུད་སྡེ་གང་གི་ཆོ་ག་ཡིན། རྣམ་པར་མི་་
འཚམས་ པའི་ ཆོ་ ག་ བརྫུན་ མས་ བླུན་ པོ་ བསླུ་ བོར་ མ་ བྱེད་ ཅིག
གཞན་ཡང་བདེ་གཤེགས་བརྒྱད་ལོངས་སྐུའི་རྗེས་གནང་བྱེད་པ་སྣང་
སྟེ། དེ་ལྟ་བུ་སྨན་བླའི་མདོ་ལ་བརྟེན་པ་ཡིན་ན་མདོ་ནས་དེ་ཉིད་
ཚུལ་ཇི་ལྟར་བཤད། ཚད་ལྡན་སུ་ཞིག་གིས་གསུངས། མདོ་མ་ཡིན་
པའི་རྒྱུད་གཞན་ཞིག་ལ་བརྟེན་པ་ཡིན་ན་བརྗོད་དགོས་སོ། །གང་ལ་
ཡང་མ་བརྟེན་པ་ཡིན་ན་དེ་ཉིད་ཀྱི་ཕྱིར་བསྟན་པ་ལ་གནོད་པའི་ཆོས་
ལོག་ ཏུ་མི་འགྱུར་རམ། ཡང་བླུན་པོ་ཁ་ཅིག་གིས་རང་བཟོ་བྱས་
པའི་རྗེས་སུ་ཞུགས་ཏེ་དེང་སང་དགེ་བའི་བཤེས་གཉེན་དུ་ཁས་འཆེ་
བ་ཁ་ཅིག་ཀྱང་མིག་དྲ་དང་སྒོམ་ཐག་ལ་སོགས་པའི་དབང་བསྐུར་
བྱེད་པ་ཡང་གྲག་སྟེ། དེ་འདྲ་བའི་དབང་བསྐུར་ནི། བྱས་ཙམ་
ཉིད་ནས་བྱེད་པ་བོ་དང་ལེན་པ་བོ་གཉིས་ཀའང་བླུན་པོ་ཉིད་དུ་ཤེས་
རིག་དང་ལྡན་པ་ཕལ་ཆེ་བས་གོ་བར་འགྱུར་གྱི་ཕན་ཡོན་གཞན་ཅི་
---



502
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཞིག་འབྱུང་བར་འགྱུར། དེ་འདྲ་བ་རྒྱུད་སྡེ་གང་གི་ཆོ་གར་གཏོགས།
ཚད་ལྡན་སུས་བཤད་འདི་འདྲ་བ་དང་། གཏོར་མའི་དབང་བསྐུར་
དང་། གྲུབ་ཐོབ་བརྒྱད་ཅུའི་རྗེས་གནང་དང་། མདའ་དར་གྱི་
དབང་བསྐུར་ལ་སོགས་པ་དག་ཐོབ་པས་རྒྱུད་སྡེ་བཞི་བོ་གང་གི་ལམ་
ཉམས་སུ་ལེན་པ་དང་རྒྱུད་ཉན་པའི་སྣོད་དུ་འགྱུར། མ་ཐོབ་པས་
རྒྱུད་སྡེ་བཞི་བོ་གང་གི་ལམ་བསྒོམ་པ་ལ་མི་དབང་། སྦྱང་གཞི་གང་
སྦྱོང་བའི་ནུས་པ་འཇོག ཅི་སྟེ་མིག་དྲ་དང་སྒོམ་ཐག་སོགས་དེ་དག་
ལ་བུག་པ་འདིས་འདི་མཚོན་ཞེས་སོགས་ཀྱི་མཚོན་དོན་རེ་ཡོད་པ་
ཤེས་པར་བྱས་ནས་གྱོན་ན་ཕན་ཡོན་ཆེན་པོ་ཡོད་པས་དེའི་ཕྱིར་་་
དབང་བསྐུར་དེ་དག་བྱེད་དོ་ཞེ་ན། བུག་པ་དེ་དག་གིས་དོན་དེ་
དང་དེ་མཚོན་པ་དང༌། མཚོན་དོན་དེ་ཤེས་ནས་གྱོན་ན་ཕན་ཡོན་
དེ་ལྟ་བུ་འབྱུང་བར་ལུང་རྣམ་དག་གང་ལས་གསུངས། ཡང་ན་
རིགས་པ་གང་གིས་འགྲུབ། དེ་གཉིས་གང་ཡང་མེད་ན་བླུན་པོའི་
རང་བཟོ་ཡིན་པར་གདོན་མི་ཟའོ། །དེས་ན་མཆིལ་ལྷམ་ཟུང་གཅིག་
ལ་ཡང་ཐབས་ཤེས་ཟུང་འཇུག་སོགས་ཀྱི་མཚོན་དོན་ཡོད་པས་ཤེས་
པར་བྱས་ཏེ་གྱོན་ན་ཕན་ཡོན་ཆེན་པོ་འབྱུང་ངོ་། །ཞེས་བརྗོད་ལ་ལྷམ་
གྱི་དབང་བསྐུར་ཀྱང་བྱོས་ཤིག ཁོ་བོ་ཅག་གི་དེ་ནི། བླ་མ་ཁྱད་
པར་ཅན་ཆེ་གེ་མོའི་ཉམས་སྣང་དང་རྨི་ལམ་སོགས་ལ་ཤར་བ་ཡིན་
པས་དེ་དང་མི་འདྲའོ་སྙམ་ན་རྨི་ལམ་དང་རྣལ་འབྱོར་བའི་ཉམས་ལ་
ནི། མི་འཆར་བ་གང་ཡང་མི་སྲིད་པའི་ཕྱིར་ལྷམ་མགོ་ལ་བཞག་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 503་
པའི་སྣང་བ་འཆར་བ་ཡང་གདོན་མི་ཟ་བར་སྲིད་པ་ཡིན་ནོ། །ཡང་ཁ་
ཅིག་དཀྱིལ་འཁོར་རྣམ་དག་རྣམས་སུ་སློབ་མར་དབང་བསྐུར་བ་ལ་
རིགས་ལྔའི་སྡོམ་གཟུང་ལན་གསུམ་བྱེད་པའི་ཚེ་ལན་དང་བོ་ཚང་བར་
རྗེས་ ཟློས་ བྱས་ ནས། ལན་ གཉིས་ པ་ དང༌། གསུམ་ པ་ ལ།
སེམས་ཅན་མྱ་ངན་འདས་ལ་དགོད་ཅེས་པ་གཅིག་པོའི་རྗེས་ཟློས་བྱེད་
ཀྱི། ཚིག་གཞན་རྣམས་མི་བརྗོད་པ་དང༌། བདག་འཇུག་ལ་ཡང་
དེ་ལྟར་བྱེད་པ་དུ་མ་ཞིག་སྣང་སྟེ། དེ་འདྲའི་ཆོ་ག་ལས་སྔགས་ཀྱི་
སྡོམ་པ་སོར་ཆུད་པ་དང་གསར་དུ་ཐོབ་པ་ཤེས་བྱ་ལ་མི་སྲིད་ཅིང་།
སྔགས་ཀྱི་སྡོམ་པ་ནི། རྒྱུད་སྡེ་གོང་མའི་ལམ་གྱི་སྲོག་ཡིན་པས། དེ་
ལྟར་བྱེད་པའི་བླ་མ་དག་ནི། རྡོ་རྗེ་ཐེག་པའི་ལམ་གྱི་སྲོག་གཅོད་
པའི་ ཤན་པ་ཡིན་པར་ཤེས་པར་བྱའོ། ། གཞན་དུ་ན་བསྙེན་་་་
རྫོགས་ཀྱི་སྡོམ་པ་འབོགས་པའི་གསོལ་བཞིའི་ལས་བྱེད་པའི་ཚེ་ཡང་
བརྗོད་ པ་ དང་བོ་ཚང་མར་བརྗོད་ནས་ བརྗོད་པ་གཉིས་པ་དང་།
གསུམ་པ་ལ། གཞན་མི་དགོས་པར། གང་དག་མི་བཟོད་པ་དེ་
དག་ནི་གསུངས་ཤིག ཅེས་པ་ཁོ་ན་ལན་གཉིས་བརྗོད་པས་ཆོག་
པར་འགྱུར་རོ། །ཤེས་རབ་སྙིང་བོའི་མདོ་ལན་བདུན་བརྗོད་དགོས་
པའི་ཚེ་ནའང་དང་པོ་ལ་ཚང་བར་བརྗོད་ནས། ལན་ཐ་མ་དྲུག་ལ་
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། ། ཞེས་
པ་འབའ་ཞིག་ལན་དྲུག་བརྗོད་པས་ཅིའི་ཕྱིར་མི་ཆོག འདི་ལྟ་བུའི་
གནོད་བྱེད་ཟད་པར་བརྗོད་ཀྱིས་ག་ལ་ལང་། ཨེ་མ་ལྟོ་བ་དགང་བ་ཙམ་



---
་ 504 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
གྱི་ཕྱིར་དུ་ཤིན་ཏུ་མང་བའི་ལས་སོགས་པར་ནུས་སོ། །ཡང་ཁ་ཅིག་
དབང་བསྐུར་བའི་ཚེ་རྡོ་རྗེ་སློབ་དཔོན་རང་ཉིད་ཀྱིས་བུམ་ཆུ་སློབ་
མའི་སྤྱི་བོར་བླུག་པ་སོགས་མི་བྱེད་པར་སློབ་མ་རྣམས་ལ་ཁ་རྒྱན་གྱིས་
རྒྱང་རིང་བོ་ནས་འཐོར་བ་ཙམ་བྱེད་པ་དང་། ལས་ཀྱི་རྡོ་རྗེས་སློབ་
མ་ལ་བུམ་པ་གཏད་ནས་དེས་སློབ་མ་རྣམས་ཀྱི་སྤྱི་བོར་འཇོག་ཏུ་འགྲོ་
བ་ལ་སོགས་པའང་དུ་མ་ཞིག་སྣང་སྟེ། འདི་འདྲ་བ་ནི་རྡོ་རྗེ་ཕྲེང་བ་
ལ་སོགས་པ་ཚད་ལྡན་གྱི་གཞུང་དུ་མ་ཞིག་ལས་ཁ་རྒྱུན་གྱི་ཡལ་འདབ་
ཀྱིས་བུམ་པའི་ནང་ནས་ཆུ་བླངས་ཏེ་ཁ་རྒྱུན་འཛིན་ཅིང་རྡོ་རྗེ་དང་
བཅས་པའི་སློབ་དཔོན་རང་ཉིད་ཀྱི་ལག་པ་གཡས་པའི་ཁུ་ཚུར་སློབ་
མའི་སྤྱི་བོར་བཞག་ནས་རྡོ་རྗེའི་རྩེ་མོ་ནས་ཆུ་བླུགས་ཏེ་དབང་བསྐུར་
བར་གསུངས་པས་ཐམས་ཅད་དང་འགལ་བ་སླ་ཆོས་ཀྱི་ལག་ལེན་ནོར་
བ་ཆེན་པོ་ཡིན་ནོ། །འདི་འདྲ་བ་ཐལ་ན་ནི། ལམ་ཞག་དུ་མས་བར་
དུ་ཆོད་པ་ལ་ཡང་བུམ་ཆུ་སྐྱེལ་དུ་བཏང་ཏེ་སློབ་མར་དབང་བསྐུར་
བའི་ལག་ལེན་འབྱུང་བ་གདོན་མི་ཟ་བར་སྲིད་པ་ཉིད་དོ། །ཡང་ཁ་
ཅིག་རང་གི་ལག་ཏུ་བཟུངས་པའི་མཎྜལ་ཆུང་ངུ་ཞིག་གི་སྟེང་དུ་ཚོམ་
བུ་བཀོད་དེ་ལྷ་སྟ་གོན་བྱས་ནས། དེ་ནས་ས་ལ་རྡུལ་ཚོན་གྱི་དཀྱིལ་
འཁོར་འབྲི་བའམ་རས་བྲིས་འཇོག་པར་བྱེད་པ་དུ་མ་ཞིག་སྣང་ངོ༌། །
དེ་ལྟར་རུང་ན་ནི། ས་ཆོག་ཤར་དུ་བྱས་ནས་དཀྱིལ་འཁོར་ནུབ་ཏུ་
འབྲི་བ་དང་། སློབ་མ་སྟ་གོན་ལྷས་བྱིན་ལ་བྱས་ནས་དབང་མཆོད་
སྦྱིན་ལ་བསྐུར་བ་སོགས་ཀྱང་ཅིའི་ཕྱིར་མི་རུང་། འདི་ནི། དཔེར་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 505.
ན་འཇིག་རྟེན་པ་དག་འདྲེ་ཤར་སྒོར་གནོད་པ་ལ་གླུད་ནུབ་སྒོར་སྐྱེལ་
. བ་ཞེས་ཟེར་བ་དང་འདྲ་བའི་འབྲེལ་མེད་ཆེན་པོའོ། །དེ་ལྟར་བྱས་
ཀྱང་ གོ་ མི་ཆོད་པས་ སྟ་གོན་ མ་ བྱས་ པ་ དང་ ཁྱད་ པར་ མེད་ ཅིང་།
དེས་ན་དེའི་རྗེས་སུ་རྡུལ་ཚོན་གྱི་དཀྱིལ་འཁོར་གྱི་ཆོ་ག་བྱས་པ་ཐམས་
ཅད་ཀྱང་དེ་དང་འདྲའོ། །དེའི་ཕྱིར་རང་ཉིད་ཀྱིས་ནོར་བ་མི་འདོད་
པར་བླ་མ་གོང་མ་དག་གི་ཕྱག་ལེན་ཡིན་ནོ་ཞེས་བླ་མ་གོང་མ་མཐའ་
དག་སྔགས་ཀྱི་རྣམ་གཞག་མ་ཆགས་པའི་ནང་དུ་མ་འཕེན་པར་ཆོ་ག་
བག་ཡོད་པར་བྱོས་ཤིག། གཞན་ཡང་བརྗོད་པར་བྱ་བ་མང་དུ་ཡོད་
མོད་ཀྱི་འདིར་རེ་རེ་ཤིག་བཞག་གོ།
དེ་ཡང་སྟོན་པ་མྱ་ངན་ལས་འདས་ནས་རིང་བོ་མ་ལོན་པ་ན་
ཡངས་པ་ཅན་པའི་དགེ་སློང་རྣམས་ཀྱིས། ཨ་ལ་ལ་དང་རྗེས་སུ་ཡི་
རང་སྤྱོད་པ་དང་། །བརྟགས་པ་དང་ནི་ལན་ཚྭ་དག་དང་ལམ་དང་
་ནི། ། སོར་མོ་གཉིས་ཀྱིས་རུང་ དང་དཀྲུགས་ དང་ གདིང་བ་དང༌།
གསེར་དངུལ་བྱས་པ་འདི་ནི་བར་སྡོམ་ཡང་དག་བསྡུས། །ཞེས་་་་
བཤད་པའི་རུང་བ་མ་ཡིན་པའི་གཞི་བཅུ་བོ་འདི་དག་ཡོངས་སུ་སྤྱོད་
པ་ན། བསྟན་པ་ཉམས་ནས་འགྲོ་བ་ཐུགས་ཀྱིས་མ་བཟོད་པའི་
གནས་བརྟན་གྲགས་པ་ལ་སོགས་པ་དགྲ་བཅོམ་པ་བདུན་བརྒྱ་གནས་
དེ་ཉིད་དུ་འདུས་ཏེ་འདི་ལྟར་སྤྱོད་པ་དག་བཏང་སྙོམས་སུ་བཞག་ཏུ་
མི་རུང་ངོ་ཞེས་ཐུགས་བསྟུན་ནས་དེ་དག་སུན་ཕྱུང་སྟེ་བཀྲ་ཤིས་ཀྱི་
གསོ་སྦྱོང་མཛད་པ་ལ་བསྡུ་བ་གཉིས་པ་བྱས་པ་ཞེས་བཤད་དོ། །གཞི་



506 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཅུ་བོ་འདི་དག་གི་གཉིས་ཉེས་བྱས། བདུན་ལྟུང་བྱེད་འབའ་ཞིག་
པ་གཅིག་གསེར་དངུལ་ལེན་པའི་སྤང་ལྟུང་ཡིན་པ་ལ། དེ་ཙམ་ཞིག་
སྤྱོད་པ་ཡང་དགྲ་བཅོམ་པ་ཆེན་པོ་དེ་དག་ལ་ཡང་ཐུགས་ཀྱིས་མི་་
བཟོད་པ་དེ་ལྟ་བུ་འབྱུང་ཞིང་། སུན་འབྱིན་པའི་འབད་པ་དེ་ལྟར་
མཛད་ན། གོང་དུ་ཇི་སྐད་བརྗོད་པ་འདི་དག་ཕལ་ཆེ་བ་ནི། རྡོ་
རྗེ་ཐེག་པའི་བསྟན་པའི་རྩ་བ་སྔགས་ཀྱི་སྡོམ་པ་གཞི་ནས་འདོན་པའི་
ཐབས་འབའ་ཞིག་ཏུ་གྱུར་པ་ཤིན་ཏུ་ཚབས་ཆེ་བའི་ལོག་ཆོས་འབའ་
ཞིག་ཏུ་སྣང་ན་སངས་རྒྱས་ཀྱི་བསྟན་པ་འཛིན་པར་ཁས་འཆེ་བ་དག་
གིས་འདི་ལྟ་བུ་དག་བཏང་སྙོམས་སུ་བཞག་པར་ག་ལ་རིགས། དེའི་
ཕྱིར་འདིར་ཡང་བསྟན་པ་ལ་གནོད་པའི་ལོག་ཆོས་ཤིན་ཏུ་ཆེ་བ་དུ་མ་
ཞིག་འདུག་པའི་ནང་ནས་ཕྱོགས་འགའ་ཞིག་ཙམ་བློ་ལྡན་བསྟན་པ་
གཅེས་པར་འཛིན་ཅིང་གཟུ་བོར་གནས་པའི་བསམ་པ་དང་ལྡན་པ་
དག་ལ་རྟོག་དཔྱོད་བྱ་བའི་སྒོ་བསྟན་པ་ཙམ་ཞིག་སྨྲས་སོ། །གོང་དུ་
བརྗོད་པའི་རུང་བ་མ་ཡིན་པའི་གཞི་བཅུ་བོ་དེ་དག་གི་ནང་ནས་་
དཀྲུགས་པས་རུང་བ་ཞེས་བྱ་བ་ནི། འོ་མ་དང་ཞོ་བསྲེས་ནས་་་་
དཀྲུགས་ཏེ་ཕྱི་དྲོ་བཟར་རུང་བ་ཉིད་དུ་སྨྲས་པ་ལ་ཟེར་བར་འདུལ་བ་
ལུང་ཕྲན་ཚེགས་ལས་གསུངས་ཏེ། དེང་སང་འདུལ་བའི་ལུགས་ལ་
ཕྱི་དྲོ་ཞོ་དང་འོ་ཐུག་སོགས་ལོངས་སྤྱོད་དུ་རུང་བར་སྨྲ་བ་དང་ཁྱད་
པར་མེད་དོ། །དེ་ལྟར་ཇི་སྐད་བཤད་པའི་ཚུལ་གྱིས་དབང་བསྐུར་བ་
དང་སྡོམ་པ་ལེགས་པར་ཐོབ་སྟེ། འབད་ནས་བསྲུངས་སུ་ཟིན་ཀྱང་



"
，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 50་་་
མི་ཤེས་པ་དང་བག་མེད་པ་དང་ཉོན་མོངས་མང་བ་ལ་སོགས་པའི་
དབང་གིས་ལྟུང་བ་བྱུང་ན་ཇི་མི་སྙམ་པར་མི་བཞག་པར་འགྱོད་པ་
དང་སྡོམ་སེམས་དྲག་པོས་རྒྱུད་སྡེ་དང་ཚད་ལྡན་གྱི་གཞུང་ལས་ཕྱིར་
བཅོས་པའི་ཆོ་ག་དུ་མ་ཞིག་གསུངས་པ་ཐམས་ཅད་ལ་མཁས་པར་
བྱས་ཏེ་སྒོ་སྣ་ཚོགས་ནས་ལྟུང་བ་སྦྱང་བ་ལ་འབད་པར་བྱའོ། །དེ་བས་
ན་ཐོག་མར་ཐུན་མོང་དང་ཐུན་མོང་མ་ཡིན་པའི་སྡོམ་པ་ཐོབ་ངེས་པ་
དང༌། དེ་ནས་ཚུལ་བཞིན་བསྲུང་བ་དང་། བརྒྱ་ལ་ལྟུང་བས་གོས་
ན་ཡང་དེ་མ་ཐག་ཕྱིར་འཆོས་པར་བྱེད་པ་རྣམས་ཉམས་ལེན་གྱི་་་༌་
མཐིལ་དུ་བཟུངས་ཏེ། དེ་ནས་ཚེ་འདིར་དངོས་གྲུབ་བསྒྲུབ་པ་ལ་
འབད་ན་ཡང་བདེ་བླག་ཏུ་འགྲུབ་པར་འགྱུར་ཞིང་། ཚེ་འདིར་དེ་
ཙམ་འབད་པ་མ་བྱུང་ན་ཡང་སྐྱེ་བ་བཅུ་དྲུག་ཚུན་ཆད་དུ་ངེས་པར་
འཚང་རྒྱ་བ་སོགས་ཀྱི་ཕན་ཡོན་དག་འབྱུང་བ་ཡིན་ལ། གསུམ་པོ་
དེ་ཡལ་བར་དོར་ནས་བསྐྱེད་རྫོགས་བསྒོམ་པ་དང་བཟླས་པ་དང་ཆོ་
ག་སོགས་ལ་ཇི་ཙམ་ཞིག་འབད་དུ་ཟིན་ཀྱང་ངན་སོང་གི་སྒྲུབ་ཐབས་
ལས་རྣམ་པ་གཞན་དུ་འགྱུར་བའི་གནས་མེད་ཅིང་གོ་སྐབས་མེད་
དོ། །དེ་ཡང་གོང་དུ་བརྗོད་པའི་ལོག་རྟོག་དང་ལག་ལེན་ནོར་བ་དེ་
དག་ཕལ་ཆེ་བ་དང༌། རྗེས་གནང་དང་ལྷ་ཡབ་ཡུམ་གང་ཡང་རུང་
བའི་བྱིན་རླབས་རེ་ཙམ་ལ་བརྟེན་ནས་རྫོགས་རིམ་འབོགས་པ་ལ་
སོགས་པའི་ནོར་བ་ཆེན་པོ་ཕལ་ཆེ་བ་ཡང་། དབང་གི་འབྲས་བུ་
མཐར་ཐུག་པ་ཡང་སྐུ་བཞིར་ངེས་ཤིང༌། ལམ་བསྐྱེད་རྫོགས་གཉིས་
[
，་
：



508 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསྒོམ་པ་ཐམས་ཅད་ཀྱང་དབང་བཞིའི་ལམ་དུ་ངེས་ལ། ལམ་དང་
འབྲས་བུ་དེ་དག་ཐམས་ཅད་ཀྱི་ས་བོན་ཐོག་མར་སྣོད་རུང་གི་དབང་
བསྐུར་བའི་ཚེ་ཐེབས་ངེས་པ་ཞིག་དགོས་པས། ། དབང་བསྐུར་བ་
ལས་མཆོག་ཏུ་གྱུར་པའི་གདམས་པ་གཞན་མེད་པའི་གནད་མ་གོ་བར་
དབང་བསྐུར་ཞེས་པ་སྤྱིར་ལམ་གྱི་སྔོན་འགྲོ་ལྟ་བུའི་གལ་ཆུང་ཞིག་ཏུ་
གོ་བས་ནོངས་ཏེ། དེ་བས་ན་སྡོམ་པ་གསུམ་གྱི་རབ་ཏུ་དབྱེ་བ་ལས།
དབང་བསྐུར་ཆོས་སྒོ་ཙམ་མ་ཡིན། །གསང་སྔགས་རྟེན་འབྲེལ་ལམ་ ་
བྱེད་པས། ། རྟེན་འབྲེལ་སྒྲིག་པའི་གདམས་ངག་ཡིན། ། ཕུང་བོ་
ཁམས་དང་སྐྱེ་མཆེད་ལ། །སངས་རྒྱས་ས་བོན་བཏབ་ནས་ནི། །ཚེ་
འདིར་སངས་རྒྱས་བྱེད་པ་ཡི། ། ཐབས་ལ་དབང་བསྐུར་ཞེས་སུ་་་
བཏགས། །ཞེས་དང་། དེས་ན་དབང་བསྐུར་ཐོབ་པ་དང༌། །སྲུང་
ཞིང་འཕེལ་བར་བྱེད་པ་ལ། །བསྒོམ་པ་ཞེས་སུ་བཏགས་པ་ཡིན། །དེ་
ཕྱིར་ཕ་རོལ་ཕྱིན་པ་ལ། །སེམས་བསྐྱེད་མིན་པའི་ཆོས་གཞན་མེད། །
རྡོ་རྗེ་ཐེག་པའི་སྒོར་ཞུགས་ནས། ། དབང་བསྐུར་ལས་གཞན་ཆོས་
མེད་དོ། །དེས་ན་ཐུབ་པས་རྒྱུད་སྡེ་ལས། ། དབང་བསྐུར་ཁོ་ན་་་་་
བསྔགས་པ་དང༌། ། མཁས་རྣམས་ཅི་ནས་དབང་བསྐུར་ལ། །གུས་
པའི་རྒྱུ་མཚན་དེ་ལྟར་ཡིན། །ཞེས་བྱ་བ་ལ་སོགས་པ་གསུངས་པ་ནི།
མཁས་པ་བསྟན་པའི་རྣམ་གཞག་ཆགས་པ་དག་ཡིད་ལ་དགའ་བ་རྒྱས་
པར་བྱེད་པའི་ལེགས་བཤད་རྨད་དུ་བྱུང་བ་ཡིན་མོད་ཀྱང་། ཞེན་པས་
འཇུག་པ་དག་གིས་ལེགས་བཤད་ལ་ལེགས་བཤད་དུ་ཤེས་པ་ཉུང་བར་



，，
，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 509
སྣང་ངོ༌། །རིག་པ་འཛིན་པའི་སྡོམ་པའི་རྣམ་གཞག་མདོ་ཙམ་བཤད་
ཟིན་ཏོ། །
སྨྲས་པ། ཟབ་མོ་རྡོ་རྗེ་ཐེག་པ་ལ། །དངོས་གྲུབ་ཀུན་གྱི་རྩ་བ་
ནི། །རྣམ་དག་དབང་དང་དམ་ཚིག་ལས། །མཆོག་ཏུ་གྱུར་པའི་རྒྱུ་
གཞན་མེད། །འོན་ཀྱང་གངས་རིའི་ཁྲོད་འདི་ན། །བླ་མ་རྒྱུད་དོན་མི་
ཤེས་ཤིང་། །དམ་ཚིག་སྡོམ་པ་རྩྭ་ལྟར་སྤངས། །བསྙེན་སོགས་དག་
པར་མ་བྱས་པར། །ལྟོ་ཕྱིར་གང་བྱུང་ལག་ལེན་གྱིས། །རྫུན་ཚིག་ཆོ་
ག་བྱུང་རྒྱལ་ལ། །ཕལ་ཆེར་ཡིད་རྟོན་དབང་བསྐུར་གྱི། །གྲངས་དང་
ཐ་སྙད་ཙམ་གྱིས་ཚིམ། །དེ་ལྟའི་བརྒྱ་ཕྲག་དབང་བསྐུར་ཀྱང་། །མ་
ཐོབ་པ་དང་ཅིས་མི་མཚུངས། །རྩ་བ་ཡན་ལག་དམ་ཚིག་གི། གྲངས་
དང་མིང་ལའང་རྨོངས་གྱུར་ན། ། བསྲུང་སྡོམ་སྨོས་ཀྱང་ཅི་དགོས་
པའི། །གསང་སྔགས་དམྱལ་བའི་སྒོ་འབྱེད་ཡིན། ། རྩ་རྒྱུད་བཤད་
རྒྱུད་ཤན་སྦྱར་ནས། །གྲུབ་ཆེན་གཞུང་ལ་རིང་སྦྱངས་ཏེ། ། ། དྲི་
མེད་རིགས་པས་དཔྱད་པ་ཡི། །བླ་མ་མཆོག་གི་མན་ངག་བྲལ། །བླུན་
པོའི་ཚོད་འཇོག་གཟུ་ལུམས་ཀྱིས། །རྫུན་གྱི་དམ་བཅའ་བརྫུན་གྱིས་
སྒྲུབ། ། དེ་ཉིད་ཚིག་ངན་ལྟག་ཆོད་དང༌། ། འཐབ་རྩོད་ནོར་དང་་
དཔུང་གིས་སྒྲུབ། །འཕགས་ཡུལ་ཤིང་རྟ་ཆེན་པོ་ནི། །དུ་མས་ལན་
བརྒྱུར་དཔྱད་པས་ཀྱང་། ། ཇི་བཞིན་རྟོགས་པར་ཆེ་དགའ་བའི། །
རིམ་གཉིས་ཟབ་མོའི་རྣམ་དབྱེ་ལ། ། བླུན་པོ་གང་ལའང་མ་སྦྱངས་
ཤིང་། །ཅི་ཡང་མི་ཤེས་འདོད་རྒྱལ་གྱིས། །རང་དགར་ཞུགས་པའི་



510_
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
་
རྗེས་ འབྲང་ ཞིང་། ། བདག་ བསླུ་ གཞན་ བསླུ་ རྗེས་ འཇུག་ བསླུ། །
སངས་རྒྱས་བསྟན་པ་འཇིག་བྱེད་པ། ། བླ་མ་སློབ་མ་བརྒྱུད་པ་་་
བཅས། ། མནར་མེད་དམྱལ་བར་འཁྲིད་པ་ཡི། ། དེད་དཔོན་གཡོ་
སྒྱུའི་གོང་བུ་དག། ཨེ་མ་བརྩེ་བའི་ཡུལ་ཉིད་དུ། །མཁས་པ་རྣམས་
ཀྱིས་ཅིས་མི་ལྟ། །སྡོམ་པ་གསུམ་གྱི་རྣམ་པར་བཞག་པ་མདོར་བསྡུས་
ཏེ་བསྟན་པའི་རབ་ཏུ་བྱེད་པ་ཐུབ་བསྟན་རིན་པོ་ཆེའི་བྱི་དོར་ལས་
སྔགས་ཀྱི་སྡོམ་པ་རྣམ་པར་བཞག་པ་སྟེ་གསུམ་པོའོ། །
བཞི་བ་གང་ཟག་གཅིག་གི་རྒྱུད་ཀྱི་སྡོམ་གསུམ་ངོ་བོ་གཅིག་
དང་ ཐ་དད་ སོགས་དཔྱད་པ་ལ། གཅིག་དང་ཐ་དད་བསམ་པ་
དངོས་དང་། ། སྡོམ་པ་གསུམ་གའི་ཐུན་མོང་གི་རྣམ་གཞག་གཞན་
ཡང་ཅུང་ཟད་བཤད་པའོ། །དང་བོ་ནི། ཁ་ཅིག་སྡོམ་པ་གོང་མ་
གོང་མ་ཐོབ་པ་ན་དེའི་རྒྱུད་ལ་སྔར་ཡོད་ཀྱི་སྡོམ་པ་འོག་མ་འོག་མ་ཡང་
གོང་མ་གོང་མར་གནས་འགྱུར་འགྲོ་སྟེ། དཔེར་ན་དགེ་སློང་གིས་
བྱང་སེམས་ཀྱི་སྡོམ་པ་མ་བླངས་གོང་དེའི་རྒྱུད་ཀྱི་དགེ་སློང་གི་སྡོམ་པ་
དེ་སོ་སོ་ཐར་བའི་སྡོམ་པར་ཡོད་པ་ལ་བྱང་སེམས་ཀྱི་སྡོམ་པ་ཐོབ་པ་ན་
དེ་སོ་སོ་ཐར་བའི་སྡོམ་པ་ལས་གནས་འགྱུར་ནས་བྱང་སེམས་ཀྱི་སྡོམ་
པར་འགྱུར་བ་ལྟ་བུའོ། །བྱང་སེམས་ཀྱི་སྡོམ་ལྡན་གྱིས་སྔགས་སྡོམ་
ཐོབ་པ་ན་གནས་འགྱུར་བའི་ཚུལ་ཡང་དེ་བཞིན་ནོ་ཞེས་ཟེར་ཏོ། །
ཆེས་མི་རིགས་ཏེ། དེ་ལྟར་ན་དགེ་སློང་བྱང་ཆུབ་སེམས་དཔའ་
སྔགས་སྡོམ་ཐོབ་པའི་ཚེ་དེའི་རྒྱུད་ཀྱི་སྔར་ཡོད་ཀྱི་སྡོམ་པ་གཉིས་པོ་



་
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 511 །
གནས་གྱུར་ནས་སྔགས་སྡོམ་འབའ་ཞིག་པར་སོང་བའི་ཕྱིར་སྡོམ་པ་
གསུམ་ལྡན་མི་སྲིད་པར་འགྱུར་བ་དང་། གོང་མ་ཐོབ་པའི་དབང་
གིས་འོག་མ་གཏོང་ན་གོང་མ་འོག་མའི་གཏོང་རྒྱུར་ཁས་ལེན་པ་ལས་
ཐ་ཆད་པ་ཅི་ཞིག་ཡོད། །འདི་ལ་གནོད་བྱེད་གོང་དུ་ཡང་བརྗོད་ཟིན་
ཏོ། །གོང་མ་ཐོབ་པས་འོག་མ་གནས་གྱུར་ཀྱང་མི་གཏོང་ན་དགེ་སློང་
གིས་བྱང་སེམས་ཀྱི་སྡོམ་པ་ཐོབ་པའི་རྒྱུད་ཀྱི་དགེ་སློང་གི་སྡོམ་པ་དེ་ཚེ་
འཕོས་པས་ཀྱང་མི་གཏོང་དགོས་པས་ལྷ་དང་དུད་འགྲོའི་དགེ་སློང་
སོགས་ཡོད་པར་འགྱུར་བ་དང་། དགེ་སློང་གིས་སྔགས་སྡོམ་ཐོབ་པའི་
ཚེ་དེའི་རྒྱུད་ཀྱི་དགེ་སློང་གི་སྡོམ་པ་དེ་སོ་ཐར་གྱི་སྡོམ་པ་མ་ཡིན་པར་
སྔགས་སྡོམ་འབའ་ཞིག་ཡིན་པས། བུད་མེད་ལ་སྨོད་པ་དགེ་སློང་གི་
སྡོམ་པའི་གཏོང་རྒྱུར་འགྲོ་བར་ཡང་འདོད་དགོས་པའི་ཕྱིར་རོ། །
སྡོམ་གསུམ་འོད་ཕྲེང་ལས། གོང་མ་གོང་མ་ཐོབ་པ་ན་སྔ་མ་སྔ་མ་
ཟིལ་གྱིས་མནན་ནས་ཀུན་གཞི་ལ་བག་ལ་ཉལ་གྱི་ཚུལ་དུ་གནས་ཀྱི་
མངོན་གྱུར་དུ་མི་གནས་ཏེ། དཔེར་ན་ནམ་མཁའ་ལ་སྐར་ཟླ་ཉི་
གསུམ་རིམ་ཅན་གྱིས་ཤར་བའི་ཚེ་ཕྱི་མ་ཕྱི་མའི་འོད་ཀྱིས་སྔ་མ་སྔ་མའི་
འོད་ཡོད་ཀྱང་ཟིལ་གྱིས་མནན་ནས་མངོན་པ་དང་འདྲའོ་ཞེས་བཤད་
དོ། །དེ་ཡང་ཆོས་འཐད་པ་མ་ཡིན་ཏེ། དགེ་སློང་གི་སྡོམ་པ་མངོན་
གྱུར་མེད་ཀྱང་ཀུན་གཞི་ལ་སྡོམ་པ་དེའི་བག་ལ་ཉལ་ཡོད་པ་ཙམ་གྱིས་
དགེ་སློང་གི་གོ་ཆོད་ན། སེམས་ཅན་ཐམས་ཅད་དགེ་སློང་དུ་ཐལ།
ཤེས་རྒྱུད་ལ་དགེ་སློང་གི་སྡོམ་པའི་བག་ཆགས་ཡོད་པའི་ཕྱིར། །ཞེས་



512 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བརྗོད་ན་ལན་ཅི་ཡོད་སོམས་ཤིག གོ་མི་ཆོད་ན་དགེ་སློང་རྡོ་རྗེ་
འཛིན་པ་མི་སྲིད་པར་ཐལ་བ་བཟློག་ཏུ་ཅི་ཞིག་ཡོད། དཔེ་དོན་
ཀྱང་གཏན་མི་མཚུངས་ཏེ། ཉི་མ་འཆར་བ་ལ་སྔོན་དུ་ཟླ་བ་འཆར་
ག་ལ་དགོས། སྔགས་སྡོམ་འཐོབ་པ་ལ་དེའི་སྔོན་དུ་ངེས་པར་བྱང་
སེམས་ཀྱི་སྡོམ་པ་འཐོབ་དགོས་པའི་ཕྱིར་དང༌། ཉི་མའི་འོད་ཟེར་
ཡོད་པའི་ཚེ་ཉི་མའི་འོད་ལས་ལོགས་པའི་ཟླ་བ་དང་སྐར་མའི་འོད་
སྒོས་སུ་སྒྲིབ་པའི་མུན་པ་ཐུན་མོང་མ་ཡིན་པ་རྡུལ་ཙམ་ཡང་མི་སྲིད་ལ།
གང་ཟག་གཅིག་གི་རྒྱུད་ལ་སྡོམ་པ་གོང་མ་ཡོད་པའི་ཚེ་ཡང་གོང་མའི་
བཅས་པ་ལས་ལོགས་པའི་འོག་མའི་བཅས་པ་དང་འགལ་བའི་ཐུན་
མོང་མ་ཡིན་པའི་ལྟུང་བ་དུ་མ་ཞིག་སྲིད་པའི་ཕྱིར་རོ། །ཡང་ཁ་ཅིག་
གང་ཟག་གཅིག་གི་རྒྱུད་ཀྱི་སྡོམ་གསུམ་ངོ་བོ་གཅིག་ཀྱང་ལྡོག་པ་ཐ་
དད་ལ། གོང་མ་གོང་མ་ཁྱབ་བྱེད་དང་འོག་མ་འོག་མ་ཁྱབ་བྱ་ཡིན་
ནོ་ཞེས་ཟེར་ཏོ། །དེ་ལྟར་ན་ཁྱབ་བྱེད་བཀག་ན་ཁྱབ་བྱ་ཁེགས་དགོས་
པའི་ཕྱིར། ། སྡོམ་པ་གསུམ་ལྡན་གྱི་གང་ཟག་ལ་སྡོམ་པ་གོང་མའི་
གཏོང་རྒྱུ་ཡིན་ན་འོག་མའི་གཏོང་རྒྱུ་ཡིན་པས་ཁྱབ་པར་ཐལ་བའི་
ཕྱིར་དང་། ཁྱབ་བྱ་ཡོད་ན་ཁྱབ་བྱེད་ཡོད་དགོས་ པས་ སྡོམ་་་་
གསུམ་ལྡན་གྱི་གང་ཟག་དེ་ལ་ཇི་སྲིད་སོ་ཐར་གྱི་སྡོམ་པ་ཡོད་ཀྱི་རིང་ལ་
སྡོམ་པ་གོང་མ་གཉིས་ཀྱང་ཡོད་པས་ཁྱབ་པར་འགྱུར་བའི་ཕྱིར་ཤིན་
ཏུ་མི་འཐད་དོ། །འཐད་པའི་ཕྱོགས་ནི། འདི་ཡིན་ཏེ། སྡོམ་པ་
གསུམ་ལྡན་གྱི་གང་ཟག་གཅིག་གི་རྒྱུད་ཀྱི་སྡོམ་པ་གསུམ་རང་རང་གི་



--
--
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 513
ཐོག་མའི་རྒྱུ་ཚོགས་ཚོགས་པ་རིགས་མི་མཐུན་གྱི་ཆོ་ག་རིགས་ཐ་དད་
ལས་སྐྱེས་པའི་ཐོབ་ཚུལ་སོ་སོར་ངེས་ཤིང་། དེའི་དབང་གིས་མཐར་
གཏོང་བའི་རྒྱུ་ཡང་སོ་སོར་ངེས་པ་ཡིན་ལ། འོན་ཀྱང་གནས་སྐབས་
སུ་སྡོམ་པ་འོག་མ་བསྲུང་བ་ཡང་གོང་མའི་ཀུན་སློང་ཁྱད་པར་ཅན་
གྱིས་ཟིན་པའི་རྐྱེན་གྱིས་གནས་སྐབས་ཀྱི་རྐྱེན་དེ་དང་མ་བྲལ་གྱི་རིང་
ལ་འོག་མ་ཡང་གོང་མའི་ཡན་ལག་ཏུ་འགྱུར་བ་ཡིན་གྱི་གྲུབ་པ་དེ་
དབྱེར་མེད:དང་རིགས་རྒྱུན་ཕན་ཚུན་གཅིག་བཀག་ན་ ཅིག་ཤོས་་་
ཁེགས་པའི་ཡན་ལག་ཏུ་འགྱུར་བ་མ་ཡིན་ཏེ། དཔེར་ན་སྣོད་དྭངས་
ཤིང་དྲི་མ་མེད་པར་ཆུ་ཤིན་ཏུ་དྭངས་པའི་ནང་དུ་རིན་པོ་ཆེ་མ་རྒད་ལ་
སོགས་པ་བཅུག་པ་ན་དེ་སྲིད་དུ་ཆུའི་མདོག་ཀྱང་རིན་པོ་ཆེའི་ཁ་དོག་
གི་ཡན་ལག་ཏུ་འགྱུར་མོད་ཀྱི་ཆུ་དང་རིན་པོ་ཆེ་དེ་དག་ཕན་ཚུན་
གཅིག་བཀག་ཀྱང་ཅིག་ཤོས་མི་ཁེགས་པ་བཞིན་ནོ། །དེས་ན་བྱང་ས་
ལས། སོ་སོ་ཐར་བའི་སྡོམ་པ་ནི། བྱང་ཆུབ་སེམས་དཔའི་སྡོམ་
པའི་ཡན་ལག་ཏུ་འགྱུར་བ་ཡིན་ཏེ་ཕྱོགས་གཅིག་ཉིད་དུ་རིག་པར་
བྱའོ། །ཞེས་གསུངས་པ་དང་། ཚུལ་ཁྲིམས་ལེའུའི་རྣམ་བཤད་ཀྱི་དོན་
ཀྱང་དེ་ལྟར་ཤེས་པར་བྱའོ། །
གཉིས་པ་སྡོམ་པ་གསུམ་གྱི་ཐུན་མོང་གི་ཡན་ལག་ཅུང་ཟད་
དཔྱད་པ་ནི། དེ་ལྟར་གོང་དུ་ཇི་སྐད་བཤད་པའི་ཚུལ་གྱིས་སྡོམ་པ་
གསུམ་ལ་ཉམས་ལེན་སྙིང་བོར་བྱེད་པ་གཞིར་བྱས་ནས་སངས་རྒྱས་
སྒྲུབ་པར་ཁས་ལེན་པའི་གང་ཟག་དེས་སྔགས་དང་ཕ་རོལ་ཏུ་ཕྱིན་



514 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
པའི་ཐེག་པ་ཆེན་པོ་གང་གི་ལམ་ལ་འཇུག་པའི་དབང་དུ་བྱེད་ཀྱང་
རུང་། རྒྱུ་མ་ནོར་ཞིང་གྲངས་ཚང་བ་ལ་བསླབ་དགོས་ཏེ། མཁས་
པའི་དབང་བོ་ཀ་མ་ལ་ཤི་ལས་སྒོམ་རིམ་བར་བ་ལས་རྒྱུ་ནོར་བ་ལ་ནན་
ཏན་བྱས་ན་ནི། ཡུན་ཤིན་ཏུ་རིང་མོ་ཞིག་གིས་ཀྱང་འདོད་པའི་
འབྲས་བུ་ཐོབ་པ་མེད་དོ། །དཔེར་ན་རྭ་ལས་འོ་མ་འཇོ་བ་བཞིན་
ནོ། །རྒྱུ་མཐའ་དག་མ་སྦྱང་བ་ལས་ཀྱང་འབྲས་བུ་འབྱུང་བ་མེད་དེ།
ས་བོན་ལ་སོགས་པ་གང་ཡང་རུང་བ་ཞིག་མེད་ན་མྱུ་གུ་ལ་སོགས་པ་
འབྲས་བུ་མི་འབྱུང་བའི་ཕྱིར་རོ། །དེ་ལྟ་བས་ན་འབྲས་བུ་དེ་འདོད་
པས་རྒྱུ་དང་རྐྱེན་མ་ནོར་བ་མཐའ་དག་ལ་བརྟེན་པར་བྱའོ། །ཞེས་
གསུངས་པ་ལྟར་རོ། །འོ་ན་རྒྱུ་རྐྱེན་ཚང་ལ་མ་ནོར་བ་དེ་ཡང་གང་ཞེ་
ན། རྣམ་སྣང་མངོན་བྱང་ལས། གསང་བ་བའི་བདག་པོ་ཐམས་ཅད་
མཁྱེན་པའི་ཡེ་ཤེས་དེ་ནི། སྙིང་རྗེའི་རྩ་བ་ལས་བྱུང་བ་ཡིན། བྱང་
ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱི་མཐར་ཕྱིན་པ་
ཡིན་ནོ། །ཞེས་གསུངས་པ་ལྟར་རོ། །ཚུལ་དེ་ལྟ་བུའི་ལམ་རྣམ་པར་
དག་པ་ལ་ཕྱིན་ཅི་ལོག་ཏུ་རྟོག་པ་ཐམས་ཅད་ཀྱི་གཙོ་བོ་ནི། གངས་
རིའི་ཁྲོད་འདིར་ཆོས་རྒྱལ་ཁྲི་སྲོང་ལྡེ་བཙན་གྱི་སྐུའི་རིང་ལ་བསམ་
ཡས་སུ་རྒྱ་ནག་གི་མཁན་པོ་ཧྭ་ཤང་བྱུང་སྟེ། དེ་ཉིད་ཀྱི་འདོད་པ་ནི།
རྣམ་རྟོག་ཡིན་ཕྱིན་ཆད་ངན་རྟོག་ལྟ་ཅི་སྨོས་བཟང་རྟོག་ཡིན་ན་ཡང་
འཁོར་བར་འཆིང་བས། དེའི་འབྲས་བུ་འཁོར་བ་ལས་མི་འདའ་སྟེ།
དཔེར་ན་སྤྲིན་དཀར་ནག་གང་གིས་ཀྱང་ནམ་མཁའ་སྒྲིབ།གསེར་སྒྲོག་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 515
ཐག་སྒྲོག་གང་གིས་ཀྱང་རྐང་བ་འཆིང་། ཁྱི་དཀར་ནག་གང་གིས་
ཀྱང་རྐང་བ་ལ་ཕུག་ཀྱང་སྡུག་བསྔལ་སྐྱེད་པ་དང་འདྲའོ། །དེས་ན་བྱ་
བྱེད་ཀྱི་ཆོས་ཀྱིས་འཚང་མི་རྒྱ་བས། གང་ལ་ཡང་མི་སེམས་གང་ལ་
ཡང་མི་རྟོག་ཅི་ཡང་ཡིད་ལ་མི་བྱེད་པར་བཞག་པ་ཉིད་ཀྱིས་སེམས་
རྟོགས་ནས་འཚང་རྒྱ་བ་ཡིན་ལ། སྦྱིན་པ་དང་ཚུལ་ཁྲིམས་ལ་སོགས་
པའི་སྤྲོས་བཅས་རྣམས་ནི། ངེས་དོན་བསྒོམ་མི་ནུས་པའི་སྐྱེ་བོ་བླུན་
པོའི་དོན་དུ་གསུངས་པས། ངེས་དོན་རྙེད་ནས་སྤྱོད་པ་དེ་དག་ལ་
འཇུག་པ་ནི། རྒྱལ་པོ་དམངས་སུ་བབས་པའམ་ གླང་བོ་ཆེ་རྙེད་
ནས་གླང་བོ་ཆེའི་རྗེས་འཚོལ་བ་དང་འདྲའོ། །དེས་ན་ངེད་ཀྱི་འདི་ནི།
ཁྱུང་ནམ་མཁའ་ནས་ཤིང་རྩེར་འབབ་པ་དང་འདྲ་བ་ཡས་བབས་ཅིག་
ཅར་བའི་ཆོས་ཡིན། གཞན་རྣམས་སྤྲེའུ་ཤིང་རྩེར་འགྲོ་བ་དང་འདྲ་
བར་མས་འཛེག་རིམ་གྱིས་པའི་ཆོས་ཡིན། ཞེས་ཟེར་ཞིང་ཧྭ་ཤང་
གིས་ནི། དོན་འདི་ཉིད་མི་རྟོག་པ་ལ་བསྔགས་པ་མཛད་པའི་མདོ་
སྡེ་བརྒྱད་ཅུ་ཁུངས་སུ་དྲངས་ནས་བསྒྲུབས་སོ། །དེའི་ཚེ་རྒྱལ་པོས་རྒྱུ་
གར་ནས་ཤིང་རྟ་ཆེན་པོ་སློབ་དཔོན་ཀ་མ་ལ་ཤཱི་ལ་སྤྱན་དྲངས་ཏེ་རྩོད་
དུ་བཅུག་ནས་ལན་མེད་པར་ཕམ་པར་མཛད་ཅིང་། དེའི་ཚེ་རྒྱལ་པོས་
དེང་ཕྱིན་ཆད་ལུང་རིགས་དང་མི་འགལ་བའི་རྒྱ་གར་གྱི་ཆོས་ལུགས་
རྣམ་དག་མ་གཏོགས་ཧྭ་ཤང་གི་ཆོས་ལུགས་འདི་བྱེད་པ་བྱུང་ན་ཆད་
པས་གཅོད་ཅེས་བོད་ཁམས་ཀུན་ཏུ་ཁྲིམས་བཅས། ཧྭ་ཤང་གིས་
བརྩམས་པའི་དཔེ་རྣམས་བསྡུས་ནས་བསམ་ཡས་སུ་གཏེར་དུ་སྦས་



516 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སོ། །རྒྱ་ནག་མཁན་པོ་ཡི་མུག་སྟེ་རང་གི་གནས་སུ་སོང་། ཆོས་གྲྭ་
དེར་ལྷམ་ལུས་པས་སངས་རྒྱས་ཀྱི་བསྟན་པ་འཇིག་ཁར་ཁོའི་ལུགས་དེ་
ཉིད་དར་བར་འགྱུར་བའི་ལྟས་སུ་ལུང་བསྟན་ཏོ་ཞེས། རྒྱལ་བཞེད།
འབའ་བཞེད། རྦ་བཞེད་གསུམ་ག་ནས་མཐུན་པར་འབྱུང་ཞིང་
འདི་དག་གི་ལོ་རྒྱུས་དེ་དག་ནས་འབྱུང་བ་རྒྱས་པར་འདིར་མངས་
པར་འགྱུར་བས་མ་བྲིས་སོ། །འདིས་ནི། ཐབས་ཀྱི་ཆ་ཐམས་ཅད་
སངས་རྒྱས་ཀྱི་ལམ་རྣལ་མ་མ་ཡིན་ཞེས་སྐུར་བ་ཆེན་པོ་བཏབ་ཅིང་།
རྒྱལ་བའི་བསྟན་པའི་སྙིང་བོ་བདག་མེད་རྟོགས་པའི་ཤེས་རབ་ཀྱིས་
གནས་ལུགས་ཀྱི་དོན་ལ་རྣམ་པར་དཔྱོད་པ་བཀག་པས་བསོད་ནམས་
དང་ཡེ་ཤེས་ཀྱི་ཚོགས་གཉིས་ཀ་ལྷག་མ་མེད་པར་རྒྱང་རིང་དུ་སྤངས་
པ་དེ་ཉིད། ཀ་མ་ལ་ཤཱི་ལས་སུན་ཕྱུང་སྟེ་རྒྱལ་བ་དགྱེས་པའི་ལམ་དྲི་
མ་མེད་པ་རྒྱས་པར་མཛད་མོད་ཀྱང་། ད་དུང་དུ་ཡང་དིང་སང་
བསྟན་པའི་ཐ་མར་གྱུར་པ་ན་ཁོ་རང་གི་ལུང་བསྟན་དེ་ཉིད་ཐོག་ཏུ་
བབ་ནས་ལུགས་ངན་པ་དེ་ཉིད་ཀྱིས་ཀུན་ཏུ་གང་བར་གྱུར་ཏོ། །དེ་
ཡང་འདི་ལྟར། དིང་སང་གི་ཐོས་བསམ་པ་དག་དབུ་མའི་ལྟ་སྒོམ་
མཐར་ཐུག་པ་གཏན་ལ་འབེབས་པ་ན། རང་ལུགས་ལ་དམ་བཅའ་
གང་ཡང་ཁས་བླང་རྒྱུ་མེད། ཆོས་གང་ཡང་རང་ལུགས་ལ་ཡོད་མེད་
གང་དུ་ཡང་མི་འདོད། དེའི་ཕྱིར་སྒོམ་པ་ནའང་བདག་ཡོད་མེད་
དང་སྟོང་མི་སྟོང་སོགས་གང་དུ་ཡང་ཡིད་ལ་མི་བྱེད་པར་འཇོག་ཅིང༌།
ཅི་ཡང་ཡིད་ལ་མི་བྱེད་པ་དེ་ཁོ་ན་ཉིད་བསྒོམ་པ་ཡིན་པ་དང་མ་མཐོང་



,
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 517
བ་དེ་ཀ་མཐོང་བ་ཡིན་པ་སོགས་སུ་སྨྲ་བ་ནི་ལྟ་སྒོམ་གཉིས་ཀེ་ཧྭ་ཤང་
གི་ལུགས་སོར་བཞག་ཏུ་སྣང་ལ། ཁ་ཅིག་ལྟ་བ་དེ་ལྟར་གཏན་ལ་
ཕབ་ནས་བསྒོམ་པའི་ཚེ་སྔོན་དུ་རིགས་པས་དཔྱད་པ་བྱས་པའི་མཇུག་
ཏུ་ཅི་ཡང་ཡིད་ལ་མི་བྱེད་པར་འཇོག་གོ་ཞེས་ཟེར་བ་ཡང་སྔོན་དུ་
རིགས་པས་དཔྱད་པ་བཏང་བ་ཙམ་མ་གཏོགས་ལྟ་སྒོམ་གྱི་ངོ་བོ་ལ་
ཁྱད་པར་ཅི་ཡང་མི་འདུག་ལ། སྔགས་ཀྱི་རྣམ་གཞག་བྱེད་པའི་བླ་
མ་ དག་ ལས་ ཁ་ ཅིག་ རིགས་ པས་ གཏན་ ལ་ ཕབ་ པའི་ སྟོངཉིད་ནི།།
ཕུང་བོ་རྣམ་དཔྱད་ཀྱི་སྟོང་བ་ཉིད་ཅེས་བྱ་བ་ཡིན་པས་སྙིང་བོ་མེད་དོ་
ཞེས་ཟེར་བ་དང༌། སྦྱོར་བ་ཡན་ལག་དྲུག་གི་སོར་སྡུད་ཀྱི་སྐབས་སུ་
བསྒོམ་བྱ་དེ་ཁོ་ན་ཉིད་ལ་སེམས་འཇོག་ཚུལ་གྱི་ངེས་པ་ནི། ཆོས་ཀྱི་
གནས་ལུགས་སྤྲོས་པའི་མཐའ་ཐམས་ཅད་དང་བྲལ་བ་ཡིན་པས་ཡོད་
པ་དང་མེད་པ་དང་སྟོང་དང་མི་སྟོང་བ་ལ་སོགས་པ་གང་དུ་བསྒོམས་
ཀྱང་རྟོག་པའི་འདུ་འཕྲོད་ཡིན་པས་དེ་ཁོ་ན་ཉིད་བསྒོམས་པར་མི་
འགྱུར་ཏེ། སམྦུ་ཊ་ལས། སྟོང་བ་བསྒོམ་པར་མི་བྱ་སྟེ། ། སྟོང་
མིན་བསྒོམ་པར་མི་བྱའོ། ། ཞེས་སོགས་གསུངས་པས་སོ། །དེས་ན་
རིག་པ་རྟེན་མེད་དུ་བཞག་སྟེ། གང་ཡང་ཡིད་ལ་མི་བསམ་པར་
འཇོག་པ་ཡིན་ནོ་ཞེས་ཟེར་བ་དང་། དེ་བཞིན་དུ་ཆོས་ཉིད་བདེན་
པར་གྲུབ་མ་གྲུབ། སེམས་ཅན་ལ་ངོ་བོ་ཉིད་སྐུ་ཡོད་མེད་སོགས་
གྲུབ་མཐའ་མི་མཐུན་པ་ཇི་སྙེད་ཅིག་སྨྲས་ཀྱང་། གནས་ལུགས་་
བསྒོམ་པའི་ཚེ་ཅི་ཡང་ཡིད་ལ་མི་བྱེད་པར་འཇོག་ཟེར་བ་ལ་རྫོགས་



518 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
རིམ་སྟོན་པ་ཕལ་ཆེ་བ་ཁ་འཆམ་པར་འདུག་པ་དང་། དབང་བཞི་
བ་མཆོག་ཏུ་མི་འགྱུར་བའི་བདེ་བ་ལ་ངོ་སྤྲོད་ཀྱང་དེ་མངོན་དུ་བྱེད་
པའི་ཐབས་ལུས་གནད་ལྟ་སྟངས་བྱས་ཏེ་རྣམ་རྟོག་གི་སྤྲོ་བསྡུ་ཐམས་
ཅད་དོར་ནས་ཅི་ལ་ཡང་མི་སེམས་ཅིར་ཡང་མི་འཛིན་ཡིད་ལ་བྱེད་པ་
ཐམས་ཅད་སྤངས་ནས་ལྷོད་ཀྱིས་གློད་ལ་ཞོག་མཛོད། དེ་ལྟར་རིམ་
གྱིས་བསྒོམས་པས་དབང་བཞི་བ་རྒྱུད་ལ་སྐྱེ་བར་འགྱུར་རོ། །ཞེས་
བརྗོད་དོ། །ཞེས་སྨྲ་ཞིང་དོན་འདི་ཉིད་དུས་ཀྱི་འཁོར་ལོའི་རྒྱུད་ཀྱི་
དགོངས་པ་ཡིན་པར་འདོད་དོ། ། ཡང་ཁ་ཅིག་སྣོད་རུང་གི་དབང་
བཞི་བསྐུར་བའི་སྐབས་སུ། ཡེ་ཤེས་འདི་ནི་ཆེས་ཕྲ་ཞིང་། ། རྡོ་རྗེ་
ནམ་འཁའི་དཀྱིལ་ ལྟ་ བུ། ། ཞེས་ སོགས་ ཀྱི་ དོན་ དུ་ བསམས་ནས།
སློབ་མ་ལུས་གནད་འཆར་བཅུག་སྟེ་ནམ་མཁའ་ལ་མཐའ་དབུས་དང་
ཁ་དོག་དང་དབྱིབས་ལ་སོགས་པ་ཡོད་མེད་བརྟགས་ནས་མེད་པར་
ངེས་པ་ན་རང་གི་སེམས་ཀྱང་དེ་དང་མཚུངས་པར་ཐག་བཅད་ནས་
དབང་གསུམ་པའི་དུས་སུ་སྐྱེས་པའི་བདེ་སྟོང་གི་ཡེ་ཤེས་ལ་མཉམ་
པར་བཞག་སྟེ་དེ་དང་ཆོས་ཐམས་ཅད་ཀྱི་གནས་ལུགས་དབྱེར་མེད་དུ་
ངོ་སྤྲད་ཅིང་། གནས་ལུགས་དེ་ནི། ཡོད་མེད་དང་སྟོང་མི་སྟོང་
སོགས་གང་དུ་ཡང་ཚིག་གིས་བརྗོད་དུ་མེད་ཅིང་བློས་བསམ་པར་མི་
ནུས་སོ། །ཞེས་སྨྲ་བའི་ཕྱི་མ་འདི་ཉིད་ཀྱི་གནས་ལུགས་ངོས་འཛིན་ཧྭ་
ཤང་དང་ཁྱད་ཅི་ཡང་མི་འདུག་ཅིང༌། སྔ་མ་ནི། ལྟ་སྒོམ་གཉིས་
ཀ་ཧྭ་ཤང་དང་ཁྱད་པར་མེད་པ་དང་། ཧྭ་ཤང་གི་སྒོམ་དེ་ལ་བརྟེན་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 519
ནས་མཆོག་ཏུ་མི་འགྱུར་བའི་བདེ་བ་ཐོབ་པར་འདོད་པའོ། །གཞན་
ཕལ་ཆེ་བས་མཐུན་པར་དབང་བཞི་བ་ཧྭ་ཤང་གི་སྒོམ་རྐྱང་བ་ལ་ངོ་
སྤྲོད་དོ། །བོད་ཀྱི་མཁས་པ་ཆེན་པོ་སྔ་ཕྱི་མང་བོ་ཞིག་གིས་ཀྱང་ཧྭ་
ཤང་གི་ལུགས་ལ་དགག་པ་བརྒྱ་ཕྲག་ཅིག་བྱེད་བཞིན་དུ། རང་གི་
ལུགས་ལ་དོན་དམ་བདེན་པ་ཡོད་མེད་སོགས་གང་དུ་ཡང་ཚིག་གིས་
བརྗོད་པར་མི་ནུས་ཤིང་བློའི་ཡུལ་ལས་འདས་པ་ཡིན་ནོ། །ཞེས་སྨྲ་བ་
དག་ཁས་བླངས་ནང་འགལ་བ་དང་། ཧྭ་ཤང་ལ་གནོད་བྱེད་བརྗོད་པ་
ཐམས་ཅད་རང་ལ་ཡང་མཚུངས་པར་འགྱུར་བ་མ་ཡིན་ནམ་ལེགས་
པར་སེམས་ཤིག སྤྱིར་རང་ཐོས་བསམ་སྒོམ་པ་ཇི་སྙེད་ཅིག་བྱེད་པ་
ཐམས་ཅད་རང་གཞན་འཁོར་བའི་སྡུག་བསྔལ་ལས་བསྒྲལ་བར་བྱ་
བའི་ཕྱིར་མ་ཡིན་ནམ། དེ་ཡིན་ན་ཆོས་བྱས་པ་རྣམས་ཀྱིས་འཁོར་བའི་
རྩ་བ་ལ་གནོད་པ་འཁྱོལ་བ་ཞིག་མི་དགོས་སམ། དགོས་ན་འཁོར་
བའི་རྩ་བ་མཐར་གཏུགས་པ་དེ་གང་ཡིན་ཞེས་དྲིས་ན་ཅི་ཞིག་སྨྲ།
འཁོར་བའི་རྩ་བ་བདག་འཛིན་ཡིན། མ་རིག་པ་ཡིན། གཏི་མུག་
ཡིན། དངོས་འཛིན་ཡིན་ཞེས་སོགས་ཇི་སྙེད་ཅིག་སྨྲས་ཀྱང་། དེ་
ཙམ་ཞིག་གིས་ད་དུང་གཏིང་ཕིགས་པའི་འཁོར་བའི་རྩ་བ་རྗེན་ཆེར་
གྱིས་ངོས་ཟིན་པ་མ་ཡིན་ཏེ། དཔེར་ན་རྐུན་མ་ངོས་འཛིན་་་་་
བཅུག་པའི་ཚེ། རྐུན་མ་དེ་མི་ཡིན། ་ བཙུན་པ་ཡིན། དེའི་ནང་
ནས་ཀྱང་གཞོན་པ་ཞིག་ཡིན་ཞེས་སོགས་ཇི་སྙེད་ཅིག་བརྗོད་ཀྱང་གང་
ཟག་ཁྱད་པར་བ་ཞིག་ལ་འདི་ཡིན་ནོ་ཞེས་མཛུབ་མོ་བཙུགས་ནས་



520 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མཚན་གཞི་གཟུང་རྒྱུ་མ་རྙེད་ན་རྐུན་མ་ངོས་ཟིན་པ་མི་སྲིད་པ་བཞིན་
ནོ། །དེས་ན་ད་ལྟ་རང་གཞན་ཐམས་ཅད་ཀྱི་རྒྱུད་ལ་རིགས་མཚུངས་
པར་ཡོད་པའི་བློ་ལྷན་སྐྱེས། དམིགས་པ་འདི་ལྟ་བུ་ལ་དམིགས།
རྣམ་པ་འདི་ལྟར་དུ་དམིགས། སྣང་ཚུལ་འདི་ལྟར་དུ་སྣང་བ་འདི་
འཁོར་བའི་རྩ་བ་ཡིན་ནོ་ཞེས། ད་ལྟ་མཁས་རྨོངས་མཐའ་དག་ལ་
བསྙོན་མི་ནུས་པར་གྲུབ་པའི་བློ་གཅིག་མཚན་གཞིར་བཟུངས་ནས།
དེ་ཉིད་འཁོར་བའི་རྩ་བར་ཇི་ལྟར་འགྲོ་བའི་ཚུལ་དང་། འཁོར་བའི་
སྡུག་བསྔལ་དང་ལས་དང་ཉོན་མོངས་པ་གཞན་ཐམས་ཅད་དེ་ལས་ཇི་
ལྟར་སྐྱེ་བའི་རིམ་པ་རྣམས་གསུང་རབ་དང་དགོངས་འགྲེལ་ཚད་ལྡན་
གྱི་གཞུང་དང་མི་འགལ་ཞིང་། རིགས་པས་གནོད་མེད་དུ་གྲུབ་པ་
ཞིག་ངོས་ཟིན་དགོས་ཤིང་། དེ་ནས་བློ་དེས་ཇི་ལྟར་བཟུངས་པ་
ལྟར་མ་གྲུབ་པར་རྟོགས་པའི་ངེས་ཤེས་ཐབས་གང་ལ་བརྟེན་ནས་ཚུལ་
ཇི་ལྟར་བསྐྱེད་པའི་སྒོ་ནས་ལྟ་བ་ཐོས་བསམ་གྱིས་གཏན་ལ་འབེབས་
པའི་རིམ་པ་དང་། ཕབ་པ་ལྟར་རྒྱལ་བའི་གསུང་རབ་དང་གཞུང་
ཆེན་མོ་དག་ལས་འབྱུང་བ་དང་མཐུན་པར་སྒོམ་བྱུང་གིས་ཉམས་སུ་
ལེན་པའི་རིམ་པ་མཐའ་དག་ད་ལྟ་རང་གི་རྒྱུད་ལ་སྦྱར་ནས་ཉམས་སུ་
ལེན་ན་ཡང་ཉམས་ལེན་གྱི་རིམ་པ་ཕྲ་རགས་མཐའ་དག་ལ་ལུང་་་་
རིགས་རྣམ་དག་གི་སྒོ་ནས་སྒྲོ་འདོགས་དང་། ཐེ་ཚོམ་ལྷག་མ་མེད་
པར་ཆོད་པ་ཞིག་དགོས་ཀྱི། དེ་ལྟ་མ་ཡིན་ན་འཁོར་བའི་རྩ་བ་
གཅོད་པའི་ཕྱིར་དུ་སྔགས་དང་ཕ་རོལ་ཏུ་ཕྱིན་པའི་ཐེག་པ་ལ་ཐོས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 521
བསམ་སྒོམ་པ་བྱེད་དོ་ཞེས་ཟེར་ཀྱང་ཟེར་བ་ཙམ་དུ་ཟད་ཀྱིས་འབད་
པ་འབྲས་བུ་མེད་པར་འགྱུར་བ་གདོན་མི་ཟའོ། །དེ་ལྟ་ན་ཡང་དོན་དེ་
དག་མ་ལུས་པ་ཕྱིན་ཅི་མ་ལོག་པར་ངེས་ནས་མཁས་པའི་མདུན་སར་
དབྱུང་དུ་རུང་བའི་གཏམ་གྱིས་ཚུལ་བཞིན་དུ་སྨྲ་བར་ནུས་པའི་ཀློག་
པ་ཐོས་བསམ་པ་དང༌། སྒྲུབ་པ་བསམ་གཏན་པ་སུ་ཞིག་ཡོད་པར་
རང་གི་བློ་ཁ་ནང་དུ་ཕྱོགས་ཏེ་ལེགས་པར་སོམས་ཤིག དེ་ཡང་མང་
དུ་ སྨྲ་ ཅི་ ཞིག་ དགོས་ སྐབས་ དོན་ མདོར་ བསྡུས་ ཏེ་ བརྗོད་ ན།
འཕགས་པ་ཀླུ་སྒྲུབ་ཡབ་སྲས་ཀྱི་དགོངས་དོན་དཔལ་ལྡན་ཟླ་བ་གྲགས་
པས་བཀྲལ་བ་ཇི་ལྟ་བ་བཞིན་དུ། རང་བཞིན་གྱིས་གྲུབ་པ་ཐ་སྙད་
དུ་ཡང་ཁེགས་ཀྱང་ལས་འབྲས་ལ་སོགས་པའི་བྱ་བྱེད་ ཐམས་ ཅད་
གཞན་ངོ་ཙམ་ལ་སྐྱེལ་མི་དགོས་པར་རང་ལུགས་ལ་ཡང་ཚད་གྲུབ་ཏུ་
ཁས་བླངས་པས་ཆོག་པའི་རྟེན་འབྲེལ་དང་སྟོང་ཉིད་ཟུང་འཇུག་དྲི་མ་
མེད་པའི་རིགས་པས་ལེགས་པར་ཕེབས་པའི་ལྟ་བ་ལས་གཞན་པ་
མཁས་ རྨོངས་ གང་ གིས་ བཞག་ པའི་ ལྟ་ བ་ ཡིན་ ཀྱང་ ལྟ་ བ་ ནོར།
མདོའི་དོན་བྱམས་ཆོས་དང་ས་སྡེ་དང་། དབུ་མ་སྒོམ་རིམ་སོགས་
ཀྱིས་རྒྱས་པར་བཀྲལ་བ་ལྟར། ཞི་ལྷག་སོ་སོའི་ཚོགས་བསྟེན་པ་
དང་། དམིགས་རྟེན་གྱི་ཁྱད་པར་དང་དཔྱད་སྒོམ་དང་འཇོག་སྒོམ་
གྱི་རྣམ་དབྱེ་དང་། སེམས་གནས་པའི་ཐབས་དགུ་དང་སྤོང་བའི་
འདུ་བྱེད་བརྒྱད་དང་ལྡན་པར་བྱས་ནས་བསྒོམས་པས་ཞི་གནས་དང་
ལྷག་མཐོང་རྗེས་མཐུན་པ་གྲུབ་པའི་ཚད། དེ་ནས་ཞི་ལྷག་མཚན་



522 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཉིད་ཚང་བ་ཐོག་མར་སོ་སོར་གྲུབ་པའི་ཚད། དེ་དག་གི་གོ་རིམ།
དེ་ནས་ཞི་ལྷག་ཟུང་འབྲེལ་གྱི་ཏིང་ངེ་འཛིན་མཚན་ཉིད་ཚང་བར་
གྱུར་པའི་ཚད་དེ་དག་གི་ཐོག་མཐའ་བར་གསུམ་དུ་མྱོང་བ་ཇི་ལྟར་སྐྱེ་
བའི་ཚུལ།། ལུས་སེམས་ལ་འབྱུང་བའི་རྟགས་ཀྱི་ཁྱད་པར། བྱིང་
རྨུགས་གཉིས་ཀྱི་ངོས་འཛིན་དང་ཁྱད་པར། འཕྲོ་རྒོད་གཉིས་ཀྱི་
ངོས་འཛིན་དང་ཁྱད་པར། དེ་དག་གཉེན་པོ་གང་གིས་ཇི་ལྟར་སེལ་
ཚུལ། དྲན་ཤེས་བཞིན་གཉིས་ཀྱི་ངོས་འཛིན་དང་ཁྱད་པར། དེ་
གཉིས་སྐབས་གང་དུ་ཚུལ་ཇི་ལྟར་བསྟེན་ཚུལ་སོགས་མཐའ་དག་པར་
ཤིང་རྟ་ཆེན་པོ་དེ་དག་གི་དགོངས་པ་ཇི་ལྟ་བ་བཞིན་དུ་ཕྱིན་ཅི་མ་ལོག་
པར་ཤེས་ནས་གཏན་ལ་ཕེབས་པ་ཞིག་མེད་པའི་ཐོས་བསམ་པ་དག་
གིས་ཞི་ལྷག་གི་བཤད་པ་དང་། བསམ་གཏན་པ་དག་གིས་མན་
ངག་ཟབ་ཟབ་མོར་མིང་བཏགས་པའི་ཏིང་ངེ་འཛིན་བསྒྲུབ་པའི་རྣམ་
གཞག་ཇི་ཙམ་ ཞིག་བྱས་ཀྱང་ ཕལ་ཆེར་ནོར་བ་ལས་མ་འདས་ལ། ་
སྐྱེ་ཤི་བར་དོ་གསུམ་གྱི་སྦྱང་གཞི་སྦྱོང་བའི་རྣམ་གཞག་མ་ཆགས་ཤིང༌།
མུ་སྟེགས་ཀྱི་ཏིང་ངེ་འཛིན་དང་ཐེག་པ་གོང་འོག་གི་ཏིང་ངེ་འཛིན་
རྣམས་ཀྱི་མི་འདྲ་བའི་ཁྱད་པར་རགས་པ་ཙམ་ལ་ཡང་བློ་ཁ་མ་ཕྱོགས།
ཟབ་མོ་དབུ་མའི་ལྟ་བ་དྲི་མ་མེད་པའི་རིགས་པས་གཏན་ལ་འབེབས་
པའི་རྣམ་གཞག་ཕྱོགས་མཐོང་ཙམ་ཡང་མ་ཆགས་པར་བསྐྱེད་རྫོགས་
དང་བདེ་སྟོང་སྦྱོར་བ་སོགས་ཀྱི་རྣམ་གཞག་མང་དུ་བྱས་ཀྱང་འཆལ་
གཏམ་བརྒྱུད་མར་སྨྲ་བ་ལས་མ་འདས་པ་ཡིན། དེས་ན་མདོ་རྒྱུད་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 523
ཀྱི་དབང་གཞན་ཀྱང་མི་བྱེད། ལུང་རིགས་དང་ཐོས་པ་ཡང་མི་
དགོས་སངས་རྒྱས་དང་གྲུབ་ཐོབ་ཐམས་ཅད་ཀྱི་ཐུགས་ཀྱི་བཅུད་ཕྱུང་
བ་སྙན་ནས་སྙན་དུ་བརྒྱུད་པའི་མན་ངག་ཡིན་པས། རྟོག་དཔྱོད་
གང་ཡང་མི་བྱེད་པར། སེམས་འདས་པའི་རྗེས་མི་གཅོད། མ་འོངས་
པའི་སྡུན་མི་བསུ། ད་ལྟར་གྱི་ཤེས་པ་སོ་མ་ལ་བཟོ་མི་བྱེད་པར་
གསལ་སྟོང་འཛིན་མེད་ཀྱི་ངང་ལ་རྣམ་རྟོག་གི་བཟོ་ཐམས་ཅད་དོར་
ནས་ཅི་ཡང་ཡིད་ལ་མི་བྱེད་པར་འབོལ་ལེ་ཤིག་གེ་གློད་ནས་བཞག་
པས་སེམས་ཆོས་སྐུའི་རང་ངོ་རྗེན་ཆེར་གྱིས་མཐོང་ནས་ཡོད་པ་ཡིན་
ཟེར་བ་འདི་དང་། དོན་འདི་ཉིད་སོར་བཞག་ལ་མིང་འདོགས་ཀྱི་
ཐ་སྙད་མི་འདྲ་ཙམ་ཇི་སྙེད་ཅིག་བྱས་ཀྱང་དེ་དག་ཐམས་ཅད་ཧྭ་ཤང་
གི་སྒོམ་དང་གནད་གཅིག་ཏུ་སོང་གི་ཁྱད་པར་ལྷག་པོ་ཅི་ཡང་མེད་ལ།
གང་ཡང་ཡིད་ལ་མ་བྱས་པར་བསྡད་པས་གང་ཡང་མི་མཁྱེན་པ་མེད་
པའི་སངས་རྒྱས་ཀྱི་ཡེ་ཤེས་རྒྱུད་ལ་སྐྱེས་འོང་ན་མི་མཐུན་པའི་རྒྱུ་ལས་
མི་མཐུན་པའི་འབྲས་བུ་འབྱུང་ཚབས་དེ་ལས་ཆེ་བ་ ཅི་ཞིག་ཡོད།
འོན་ཏེ་ཧྭ་ཤང་གི་ལུགས་ལ་ནི་སྦྱིན་པ་དང་ཚུལ་ཁྲིམས་སོགས་ཀྱི་དགེ་
བ་ལ་སྐྱོན་དུ་ལྟ་ལ། ངེད་དེ་དག་ཡོན་ཏན་དུ་ལྟ་བས་ཁྱད་པར་ཆེའོ་
ཞེས་ཟེར་བ་ནི། གདོང་དཀར་ནག་དྲིས་པའི་ལན་དུ་བཤང་ལམ་ཆེ་
ཆུང་གི་ལན་འདེབས་པ་དང་ཁྱད་པར་མེད་དེ། ཧྭ་ཤང་དང་ལྟ་སྒོམ་
ཁྱད་མེད་དུ་སོང་བ་ཞེས་བརྩད་པའི་ལན་དུ་སྤྱོད་པ་ཁྱད་པར་ཡོད་དོ་
ཞེས་ལན་འདེབས་པའི་ཕྱིར་རོ། །ཡང་འགའ་ཞིག་རྣམ་རྟོག་ཐམས་



524 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས། །
ཅད་སྤང་བྱ་ཡིན་པས་དགག་དགོས་ཞེས་ཟེར། འགའ་ཞིག་རྣམ་
རྟོག་ཇི་ཙམ་རྒྱས་པ་ཙམ་གྱིས་ཉམས་རྟོགས་རྒྱས་པ་ཡིན་ཞེས་ཟེར།
འགའ་ཞིག་རྣམ་རྟོག་མ་རིག་ཆེན་པོ་སྟེ་ཞེས་གསུངས་པས་རྣམ་རྟོག་
མ་རིག་པ་ཡིན་ཞེས་ཟེར། འགའ་ཞིག་རྣམ་རྟོག་ཆོས་སྐུ་ཡིན་ཟེར།
འགའ་ཞིག་ཡིད་མ་འཕྲོས་པར་ས་ལ་ཧྲིག་གེ་གནས་པའི་ཚེ་སངས་
རྒྱུས་སམ་མྱང་འདས་ཡིན། ཅུང་ཟད་ཅིག་འཕྲོས་པ་ནས་སེམས་
ཅན་ནམ་འཁོར་བ་ཡིན་ཞེས་ཟེར། ཁ་ཅིག་མུན་ཁང་དུ་ལུས་ཀྱི་
བྱེད་བཅིང་དང་མིག་གི་ལྟ་སྟངས་བཙུམ་ནས་སེམས་ཅི་ཡང་ཡིད་ལ་
མི་བྱེད་པར་བཞག་པའི་ཚེ་དུ་སོགས་ཀྱི་ཉམས་སྣང་ཟ་ཟི་གང་ ཤར་
ཐམས་ཅད་ཆོས་སྐུ་དང་ངོ་བོ་ཉིད་སྐུ་ཡིན་པས་སོ་སོ་སྐྱེ་བོས་ཀྱང་ཆོས་
སྐུ་མངོན་སུམ་དུ་མཐོང་ཞེས་ཟེར། ཁ་ ཅིག དེ་དག་ཆོས་སྐུ་་
ཡོངས་རྫོགས་མཐོང་བ་མིན་གྱི་ཆོས་སྐུའི་ཆ་ཤས་ཙམ་ཞིག་མཐོང་བ་
ཡིན་ཞེས་ཟེར། ཁ་ཅིག དེ་དག་ཆོས་སྐུ་མ་ཡིན་ཀྱང་མྱུར་དུ་ཆོས་
སྐུ་མཐོང་བར་འགྱུར་བའི་སྔ་ལྟས་སུ་གྱུར་པའི་ལམ་རྟགས་ཡིན་ཞེས་
ཟེར། ཁ་ ཅིག སེམས་འཁྲུལ་བའི་འཕྲུལ་སྣང་བན་བུན་ཡིན་་
པས་སྙིང་བོ་ཅི་ཡང་མེད་ཅེས་ཟེར། ཁ་ཅིག དེ་དག་འདུས་བྱས་
ཡིན་ཞེས་ཟེར། ཁ་ཅིག དེ་དག་འདུས་མ་བྱས་ཡིན་ཞེས་ཟེར།
ཁ་ཅིག རྣམ་ཀུན་མཆོག་ལྡན་གྱི་སྟོང་གཟུགས་དང་མཆོག་ཏུ་མི་
འགྱུར་བའི་བདེ་བ་རྟག་པའི་རྒྱུ་འབྲས་ངོ་བོ་གཅིག་པའི་རྒྱུ་འབྲས་
ཡིན་ཞེས་ཟེར། ཁ་ཅིག་མ་ཡིན་ཞེས་ཟེར། ཁ་ཅིག རང་ལྷ་



--
-
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 525
སྐུར་གསལ་ལ་རང་བཞིན་མེད་པ་སྣང་སྟོང་ཚོགས་པའི་སྐུར་སྣང་བ་
བསྐྱེད་རིམ་ཡིན་ཞེས་ཟེར། ཁ་ཅིག དེ་རྫོགས་རིམ་ཡིན་ཞེས་
ཟེར། དེ་ལ་སོགས་པ་འགལ་བ་ལྟག་སྤྲོད་ཀྱི་འདོད་པ་མི་འདྲ་བ་
མཐའ་ཡས་པ་ཞིག་སྣང་བ་འདི་རྣམས་ ཐམས་ ཅད་མདོ་རྒྱུད་ལུང་
རིགས་གང་དང་ཡང་མི་བསྟུན་པར་རང་རང་གི་འདོད་པས་ རང་
བཟོའི་རྣམ་གཞག་འབའ་ཞིག་བྱེད་པ་ཡིན་ན་ནི། མུ་སྟེགས་ཀྱི་
འདོད་པ་ཡན་ཆད་ཐམས་ཅད་ལ་ཆོས་དང་ཆོས་མ་ཡིན་པའི་རྣམ་
དབྱེ་གང་ཡང་བྱས་མེད་པའམ། ཡང་ན་གསུང་རབ་དགོངས་་་་༌
འགྲེལ་དང་བཅས་པའི་དོན་མཐའ་དག་ཁྱེད་ཀྱི་རང་སྟོབས་ཀྱིས་་་་
འགོག་ནུས་པར་ཁས་ལོངས་ཤིག དེ་ལྟ་མིན་ན་རྣམ་རྟོག་ཆོས་སྐུ་
ཡིན་པ་སོགས་ཀྱི་བརྡ་ཆད་གསུང་རབ་དང་དགོངས་འགྲེལ་ཚད་ལྡན་
གང་ན་འདུག རང་རང་གི་འདོད་པ་དེ་དག་ལུང་རིགས་རྣམ་དག་
གིས་སྒྲུབ་ཚུལ་ཇི་ལྟར་བྱེད། ཚད་མ་རྣམ་པ་གཉིས་ཀྱིས་གནོད་པ་
ཇི་ལྟར་སྤོང་། དོགས་པ་མཐའ་ཆོད་པར་བཅད་ནས་ཉམས་ལེན་གྱི་
གནད་ལ་ངེས་པ་ཇི་ལྟར་འདྲེན་སྨྱོས་ཤིག གལ་ཏེ་དེ་ལྟར་བྱེད་མི་
དགོས་ཀྱི་བླ་མ་ལ་ཡིད་ཆེས་བྱས་ནས་ཇི་ལྟར་གསུངས་པ་བཞིན་་་་
བསྒོམས་པས་ནམ་གཞུག་ཉམས་མྱོང་ཞིག་ནང་ནས་འཆར་རོ་སྙམ་ན།
དེ་ནི་ད་ལྟ་འདི་ཡིན་གྱི་གཏད་སོ་ཅིའང་མེད་ཀྱང་ཨུ་ཚུགས་ཡུན་རིང་
དུ་བསྲིངས་པའི་འབྲས་བུ་ལ་སངས་རྒྱས་འོང་དུ་རེ་བ་གླེན་པ་མུན་
ཚོད་ཀྱིས་རྡོ་རྒྱང་འཕེན་པ་ཞེས་བྱ་བ་ཡིན་ནོ། །ཡང་ཁ་ཅིག་དེ་ལྟར་



526 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཆོས་དང་ཆོས་མ་ཡིན་པའི་རྣམ་དབྱེ་ལ་བརྒལ་བརྟག་མང་དུ་བྱེད་པ་
ནི། སེམས་རྒྱུད་མ་དུལ་བ་ཡིན་པས་སྙིང་བོ་མེད། ཆོས་དེ་དག་
ཐམས་ཅད་ལ་རང་རང་གི་ལུགས་བཞིན་ཉམས་སུ་བླངས་པས་གང་
ཟག་བཟང་བོ་མང་བོ་བྱོན་འདུག་པ་དང་ཆོས་ཐམས་ཅད་དུ་མ་རོ་
གཅིག་ཡིན། ཆོས་ཀྱི་ཁ་ཟིན་བྱེད་པ་ཆགས་སྡང་རྨོངས་གསུམ་གྱི་རྩ་
བ་ཡིན་པས་བྱར་མི་ཉན། འདོད་པ་དེ་དག་ཐམས་ཅད་ཕུན་སུམ་
ཚོགས་པ་འབའ་ཞིག་ཡིན་ཞེས་ཟེར་བ་ཡང་བླུན་པོ་ཕལ་ཆེ་བ་ཆོས་པ་
རང་ཇོ་བོ་བཟང་ཞེས་དད་པ་ལྷག་པར་སྐྱེ། ཁོ་རང་ཡང་དེ་ཉིད་
དང་དུ་ལེན། རྙེད་བཀུར་འདུ་བ་ཡང་མང་བར་འགྱུར་མོད་ཀྱི།
བཤེས་གཉེན་ཚུལ་ཁྲིམས་དང་ལྡན་ཅིང་སེར་སྣ་ཆུང་བ་དང་། ཕན་
སེམས་དང་སྙིང་རྗེ་ཆེ་བ་དང་སྔགས་ཀྱི་ནུས་པ་ཆེ་བ་སོགས་ཀྱི་ཡོན་
ཏན་ཡོད་པས་ལྟ་སྒོམ་མ་ནོར་བར་སྒྲུབ་པ་ལ་འབྲེལ་གང་ཡང་མེད།
ལུང་རིགས་ཀྱིས་ཆོས་ལོག་ཚར་གཅོད་པ་སེམས་རྒྱུད་མ་དུལ་བར་སྨྲ་
བ་ནི། སངས་རྒྱས་དང་འཛམ་གླིང་མཛེས་པར་བྱེད་པའི་རྒྱན་དྲུག་
ལ་སོགས་རྒྱ་བོད་ཀྱི་ལོ་པཎ་ཁྱད་པར་ཅན་མཐའ་དག་ལས་རང་ཉིད་
སེམས་རྒྱུད་དུལ་བར་དོན་གྱིས་ཁས་ལེན་པ་བརྟགས་ན་བློས་འཁྱུད་
པར་དཀའ་བའི་གཏམ་ཡིན་ནོ། །རང་ཉིད་སྐྱེ་བོ་ཕལ་བ་བླུན་པོ་་
འགའ་ཞིག་གི་བློ་ཡུལ་དུ་གྲུབ་པར་བྱ་བའི་ཕྱིར་དང་། རྙེད་བཀུར་
ཅུང་ཟད་འདུ་བའི་སྒོ་མི་ཉམས་ཤིང་གོང་ནས་གོང་དུ་འཕེལ་བར་བྱ་
བའི་ཕྱིར་ཙམ་དུ་ཤེས་བཞིན་དུ་ཆོས་མ་ཡིན་པ་ཆོས་སུ་སྟོན་པར་བྱེད་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 527
པ་ནི། སེམས་རྒྱུད་གཏིང་ནས་མ་དུལ་བའི་ཚབས་དེ་ལས་ཆེ་བ་ཅི་
ཞིག་ཡོད། ཚེ་འདིའི་དགོས་པ་ཅུང་ཟད་ཙམ་གྱི་ཕྱིར་དུ་ཆོས་སྤོང་
བའི་ལས་ཚབས་པོ་ཆེ་བསགས་ནས་རང་གཞན་བསླུ་ཞིང་སངས་རྒྱས་
ཀྱི་བསྟན་པ་ཉམས་པར་བྱེད་པའི་ཕྱིར་རོ། །ཆོས་ཆོས་མ་ཡིན་པར་
སྟོན་པ་དང་།ཆོས་མ་ཡིན་པ་ཆོས་སུ་སྟོན་པ་གཉིས་ཀ་ཡང་ཆོས་སྤོང་གི་
ལས་སུ་འགྱུར་བ་ལ་ཁྱད་པར་མེད་པར་འཕགས་པ་རྣམ་པར་འཐག་
པ་བསྡུས་པའི་མདོ་ལས་གསུངས་སོ། ། འོན་ཏེ་སོ་སོའི་འདོད་པ་
དངོས་སུ་འགལ་བ་ལྟག་སྤྲོད་ཀྱི་ཕུང་བོ་ཆེན་པོ་དེ་དག་ཐམས་ཅད་
རང་ལུགས་ལ་ཁས་བླངས་ཀྱང་འགལ་འདུའི་ཕུང་བོ་འབའ་ཞིག་ཁས་
ལེན་དགོས་པའི་གནད་ཅི་ཡང་མ་རིག་པར་དེ་ལྟར་སྨྲ་བ་ཡིན་ན་ནི།
དེ་ཙམ་གྱི་འགལ་འདུའི་ཕུང་བོ་ཡང་འགལ་འདུ་མི་རིག་པ་ལས་ཆེས་
ཆེར་བླུན་པོའི་སྐྱེས་བུ་གང་ཞིག་བྱར་ཡོད། ་བླུན་པོའི་རྟགས་བླ་ན་
མེད་པ་དེ་ཉིད་གང་ཟག་ངོ་མཚར་བའི་སྒྲུབ་བྱེད་དུ་ཇི་ལྟར་རུང་། གལ་
ཏེ་རང་གིས་རྣམ་དབྱེ་མ་ཤེས་པའམ་ཤེས་ཤིང་དགག་བསྒྲུབ་ནུས་ཀྱང་
དགག་བསྒྲུབ་བྱས་པ་དོན་དུ་གྱུར་པ་དཀའ་བ་དང་བསྟན་པ་ལའང་
ཕན་པ་དཀའ་ཞིང་དེ་བས་རང་ཉིད་ལ་གཞན་མ་དད་པའི་སྡིག་་་་
གསོག་པ་བཀག་བྱ་ཆེ་བར་འདུག་པས་དེའི་ཕྱིར་ཡིན་ནོ། །སྙམ་ན།
དེ་ལྟ་ཡིན་ན་རང་གིས་མི་ཤེས་པ་ལ་མི་ཤེས་སོ་ཞེས་སྨྲ་བའམ། ཡང་
ན་རང་གི་བློ་ངོར་དགག་བྱ་མཐོང་བའི་ཚེ་ཁ་རོག་འདུག་པ་རིགས་ཀྱི།
ནོར་བ་དེ་དག་ཐམས་ཅད་ཕུན་སུམ་ཚོགས་པ་ཤ་སྟག་ཡིན་ནོ་ཞེས་



528 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཆེད་དུ་གཉེར་ནས་སྨྲ་ཅི་ཞིག་དགོས། གདུལ་བྱ་བླུན་པོ་ཕལ་བ་
འགའ་ཞིག་རང་ལ་མ་དད་པ་སྐྱེ་བའི་དགག་བྱ་ལས་རང་ཉིད་ཆོས་
སྤོང་གི་ལས་གསོག་ཅིང་། གདུལ་བྱ་དེ་དག་ཀྱང་ཆོས་ལོག་ལ་ཞེན་
པ་ ཆེས་ ཆེར་ འཐས་ སུ་ བཅུག་ པ་ དགོས་ པ་ ཆེ་ བར་ མཐོང་ བ་ ནི།
ཤིན་ཏུ་ཡ་མཚན་ནོ། །གདུལ་བྱ་དེ་དག་རང་ལ་མ་དད་པ་སྐྱེས་པའི་
ཉེས་དམིགས་ཀྱང་རང་གི་རྙེད་བཀུར་དང་སྙན་གྲགས་ཉམས་ཀྱིས་
དོགས་པའི་ཀུན་སློང་དང༌། གདུལ་བྱ་དེ་དག་ངན་སོང་དུ་ལྟུང་
གིས་དོགས་པའི་སྙིང་བརྩེ་བ་གཉིས་གང་ཤས་ཆེ་བར་འདུག་ཁ་ནང་
དུ་ཕྱོགས་ལ་རྟོགས་ཤིག སྙིང་ནས་བསྟན་པ་གཅེས་པར་འཛིན་
པའི་མཁས་པས་མདོ་རྒྱུད་དགོངས་འགྲེལ་དང་བཅས་པ་དཔང་དུ་
བཞག་སྟེ་ལུང་རིགས་རྣམ་དག་གིས་ཆོས་དང་ཆོས་མ་ཡིན་པ་རྣམ་
པར་ཕྱེ་བ་བསྟན་པ་ལ་མི་ཕན་ཅིང་དོན་དུ་མི་འགྱུར་ན། རང་
གཞན་གང་ལ་ཡང་གོ་བ་རྣ་གཅིག་ཀྱང་སྐྱེད་པར་མི་ནུས་ཤིང་ཉམས་
ལེན་གྱི་གནད་ལ་ངེས་པ་ཅུང་ཟད་ཀྱང་སྟེར་མི་ནུས་པ་སྐུ་བཞིའི་ས་
བོན་ཆ་ཙམ་ཡང་འདེབས་མི་ནུས་པའི་རྙེད་བཀུར་ལྷུར་ལེན་ཐབས་
དབང་ཁྲིད་ལུང་གསུམ་བརྒྱ་ཚར་འཇུག་པ་དང་། ཚེ་འདིའི་བཟའ་
བཏུང་ཙམ་ཞིག་དོན་དུ་གཉེར་ནས། ཀ་བུམ་གྱི་སྦྱོར་ཕྲེང་ཁ་ཡར་
ཞིག་སློབ་པའི་གཟུགས་བརྙན་རྣམས་དེ་བས་ཀྱང་བསྟན་པ་ལ་ཕན་པ་
ཆེན་པོར་འགྱུར་བའི་གོ་སྐབས་ལྟ་ག་ལ་ཡོད། དེ་བས་ན་ཚུལ་དེ་
ལྟར་སྨྲ་ཞིང་མཁས་པས་བསྟན་པ་གཅེས་པར་འཛིན་པའི་ལྷག་བསམ་



-
--
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 529
གྱིས་ཆོས་དང་ཆོས་མ་ཡིན་པ་རྣམ་པར་འབྱེད་པའི་དགག་བསྒྲུབ་བྱས་
པ་ན་ཕྲག་དོག་དང་སྡང་ཞུགས་ཡིན་ནོ་ཞེས་སོགས་ཀྱི་སྒོ་ནས་སྨོད་པ་
ནི། རང་ཉིད་ཀྱི་བློ་ལ་ཡང་ཆོས་ལོག་དེ་དག་ཞེན་ཀྱང་མཁས་པས་
ལུང་རིགས་ལ་ལན་གཞན་གདབ་པར་མ་ནུས་པར་འགྲོ་བ་བཞིའི་སྒོ་
ནས་སྨྲ་བ་ཡིན་པར་གོར་མ་ཆག་གོ། སླར་ཡང་དིང་སང་ཕ་རོལ་ཏུ་ཕྱིན་
པའི་ཐག་པའི་སྡེ་སྣོད་ལ་ཐོས་བསམ་ལྷུར་ལེན་པའི་དགེ་བའི་བཤེས་
གཉེན་དུ་མ་ཞིག་ལ་འདི་སྐད་གླེང་བར་བྱ་སྟེ། ཆོས་ལྡན་གྱི་དགོས་
པ་ཁྱད་པར་ཅན་ཡོད་པའི་ཕྱིར་རོ། །དེ་ཡང་ཁྱེད་རྣམས་ཀྱིས་ཚེ་རིལ་
བོར་གཞུང་ལུགས་དུ་མ་ཞིག་ལ་འབད་ནས་སྦྱངས་པ་འདིའི་དགོས་པ་
ནི། འདི་ལ་བརྟེན་ནས་མཐར་སངས་རྒྱས་ཐོབ་ ཏུ་རེ་བ་མ་ཡིན་
ནམ། འདི་དག་ལ་ཐོས་བསམ་བྱས་པས་སངས་རྒྱས་ཀྱི་རྒྱུ་རུ་འགྲོ་
ལུགས་དེ་ཇི་འདྲ་ཞིག་ཡིན་ཨེ་གོ། གལ་ཏེ་མདོ་སྡེའི་རྒྱན་ལས། འདི་
ན་དང་བོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་པ་འབྱུང་། །
ཚུལ་བཞིན་ཡིད་ལ་བྱེད་པ་ལས་ཀྱང་ཡང་དག་དོན་ཡུལ་ཡེ་ཤེས་་་་་
འབྱུང་། །དེ་ལས་དེ་ཐོབ་ཅེས་གསུངས་པ་ལྟར་ཡིན་ནོ་ཞེ་ན། དེ་ལྟ་
ན་གཞུང་ལུགས་ལ་ཐོས་བསམ་བྱེད་པ་དེ་བསྒོམས་བྱུང་གིས་ཉམས་སུ་
ལེན་པའི་རྒྱུར་ངེས་པར་འགྲོ་དགོས་སོ་ཞེས་འདོད་དགོས་པ་འདུག་ན།
དེ་དེའི་རྒྱུར་ངེས་པར་འགྲོ་དགོས་པའི་རྒྱུ་མཚན་ཅི་ཞིག་ཡོད། ད་
ལྟ་ནི། ཚེ་རིལ་བོ་གཞུང་ལུགས་ལ་ཐོས་བསམ་བྱས་ནས་རང་ཉིད་
མཁས་པར་རློམ་ཡང་ཉམས་ལེན་བྱེད་པར་འདོད་པའི་ཚེ། ཐོས་



་
，
530 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བསམ་ཚིག་གཅིག་ཀྱང་མ་བྱས་ཤིང་རྣམ་དབྱེ་གང་ལ་ཡང་མི་མཁས་
པའི་བླུན་པོ་ཞིག་གིས་ཇི་ལྟར་བསྟན་པའི་མན་ངག་ཉམས་སུ་ལེན་པ་
ལས་མི་འདུག་ན། སྨྲ་ཚུལ་དང་བྱེད་ཚུལ་རྒྱབ་འགལ་དུ་སོང་བ་དེ་
རང་ཉིད་ཀྱིས་རང་ལ་ཁྲེལ་བར་འགྱུར་བའི་གནས་མ་ཡིན་ནམ། ཅི་
སྟེ་དེ་དེའི་རྒྱུར་འགྲོ་བའི་དོན་ནི། ཇི་ལྟར་ཉམས་སུ་ལེན་ཚུལ་་་་
མཐའ་དག་ཐོས་བསམ་གྱིས་གཏན་ལ་ཕབ་ནས་ཤེས་པར་བྱས་ཏེ།
ཤེས་པ་ལྟར་བསྒོམས་ནས་ཉམས་སུ་ལེན་པ་ཡིན་ནོ་ཞེ་ན། དེ་ལྟ་ན་
དེ་ལྟར་རང་ ཉིད་གང་ལ་ ཐོས་ བསམ་བྱེད་པའི་གཞུང་དེ་དག་ནི།
གཙོ་བོར་ཉམས་ལེན་གྱི་ཡན་ལག་འབའ་ཞིག་གཏན་ལ་འབེབས་པ་
དང་། རང་ཉིད་ཀྱིས་ཀྱང་དེ་དག་ལ་ཐོས་བསམ་བྱས་པའི་ལག་
རྗེས་གཞུང་ལུགས་དེ་དག་གིས་ལམ་ཉམས་སུ་ལེན་པའི་རྣམ་གཞག་ཇི་
ལྟར་བསྟན་ཚུལ་ལེགས་པར་ཤེས་པ་གཅིག་ལ་བྱེད་དགོས་པར་སོང་
བས། དེ་ལྟར་ན་ཚད་མ་སྡེ་བདུན་མདོ་དང་བཅས་པ། བྱམས་
ཆོས་རྣམས་སོ་སོའི་འགྲེལ་བ་དང་བཅས་པ། ས་སྡེ་ལྔ། མངོན་པ་
གོང་འོག འདུལ་བ་དབུ་མ་རིགས་ཚོགས་རྗེས་འབྲང་དང་བཅས་
པ་ལ་སོགས་པའི་གཞུང་ལུགས་དེ་དག་གང་དང་གང་ལ་སྦྱངས་པར་
བསྒོམ་པ་རྣམས་ལ། གཞུང་ལུགས་དེ་དང་དེ་དག་གི་ཚིག་རེ་རེ་
གཉིས་གཉིས་དམིགས་ཀྱིས་བཀར་ནས། འདིས་ སེམས་བསྐྱེད་་་་
བསྟན། འདིས་ མི་རྟག་ པ་བསྟན། འདིས་བདག་མེད་ བསྟན།
ཞེས་ པ་ དང༌། འདིས་ ཚོགས་ ལམ་ པའི་ ཉམས་ ལེན་ བསྟན།



བུ
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 531
འདིས་སྦྱོར་ལམ་པའི་ཉམས་ལེན་བསྟན། ཞེས་པ་ལྟ་བུ་མ་ཡིན་པར།
སྤྱིར་ལས་དང་བོ་བ་ཐེག་པ་གསུམ་གང་གི་ཡང་ལམ་གྱི་རིགས་ཉམས་
སུ་ལེན་པའི་རྩོམ་པ་མ་བྱས་པ་ཞིག་ཐོག་མར་ཉམས་ལེན་ལ་འཇུག་ན།
དེས་ཐོག་མ་རང་དུ་ཇི་འདྲ་ཞིག་ཉམས་སུ་ལེན། དེ་ལེན་དགོས་
པའི་རྒྱུ་མཚན་གང་ཡིན། བླངས་པའི་ཕན་ཡོན་མ་བླངས་པའི་ཉེས་
དམིགས་བླངས་ནས་རྒྱུད་ལ་སྐྱེས་པའི་ཚད། དེ་དམིགས་རྣམ་ཡིད་
ལ་བྱེད་ཚུལ་ཇི་འདྲ་ཞིག་བྱས་ནས་སྐྱེ་དགོས། དེ་ལྟར་མ་བྱས་ན་མི་
སྐྱེ་བའི་རྒྱུ་མཚན་གང་ཡིན། དེ་སྐྱེས་པའི་རྗེས་སུ་ལམ་གྱི་ཡན་ལག་
ཇི་འདྲ་ཞིག་ཉམས་སུ་ལེན། དེ་དུས་གཉིས་པར་ཉམས་སུ་ལེན་
དགོས་པའི་རྒྱུ་མཚན་གང་ཡིན། ཞེས་སོགས་སྔར་ལྟར་དཔྱད་ནས།
མཐར་སངས་རྒྱས་པའི་བར་རིམ་ཅན་དུ་ཉམས་ལེན་གྱི་ཆ་ཤས་གང་
ཡང་མ་ཚང་བ་མེད་པར་གོ་རིམ་ལེགས་པར་བསྒྲིགས་པའི་ཉམས་ལེན་
གྱིས་ལུགས་ཡོངས་སུ་རྫོགས་པའི་རྣམ་གཞག་ལེགས་པར་ཆགས་པར་
བྱས་ནས། དེ་ནས་རང་ཉིད་གང་ལ་སྦྱངས་པར་ཁས་འཆེ་བའི་
གཞུང་ལུགས་དེ་དང་དེའི་གཞུང་ཚིག་གཅིག་ཀྱང་ལྷག་མ་མ་ལུས་པ་
ཉམས་ལེན་གྱི་ཡན་ལག་ཏུ་སྦྱར་ཏེ། ་གཞུང་ལུགས་འདི་ལྟར་ན་རྟེན་
གྱི་གང་ཟག་འདི་འདྲ་ཞིག་གིས་དགེ་བའི་བཤེས་གཉེན་འདི་ལྟ་བུ་
ཞིག་ལ་བསྟེན་ཚུལ་འདི་ལྟར་བྱས་ནས། མངོན་མཐོ་དང་ངེས་་་
ལེགས་ཀྱི་ཐུན་མོང་གི་ལམ་ཉམས་སུ་ལེན་ཚུལ་འདི་ལྟར་བྱེད། དེ་
ནས་ཉན་རང་དང་ཐུན་མོང་གི་ཉམས་སུ་ལེན་ཚུལ་འདི་ལྟར་བྱེད།



532
རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཐེག་པ་ཆེན་པོའི་ཐུན་མོང་མ་ཡིན་པའི་ལམ་ཉམས་སུ་ལེན་ཚུལ་འདི་
ལྟར་བྱེད། དོན་དེ་དང་དེ་གཞུང་གི་ཆ་དེ་དང་འདིས་ཚུལ་འདི་
ལྟར་དུ་བསྟན། དེ་འདྲ་བའི་ལམ་གྱི་རྣམ་གཞག་དང་ལྟ་བ་གཏན་
ལ་འབེབས་ཚུལ་སོགས་ཀྱང༌། ཐེག་པ་ཆེ་ཆུང་གི་མདོ་སྡེ་འདི་འདྲ་
བ་ཞིག་གི་དགོངས་པ་ཤིང་རྟའི་སྲོལ་འབྱེད་ཆེན་པོ་འདི་འདྲ་ཞིག་
གིས་བཀྲལ་བའི་ཕྱོགས་ཡིན་ཞེས། རང་བཟོ་བྱུང་རྒྱལ་དུ་སྨྲ་བའི་
ཤབ་ཤོབ་མ་ཡིན་པར་དྲི་མ་མེད་པའི་རིགས་པའི་ལམ་ནས་དྲངས་
ནས་འཆད་ཤེས་པ་ཞིག་དགོས་པ་ཡིན། དེ་ལྟར་འཆད་ཤེས་པ་སུ་
ཡོད་དེ་མེད་ན་གཞུང་ལུགས་ལ་ཐོས་བསམ་བྱས་པའི་དགོས་པ་གཏན་
ལོག་ཏུ་སོང་བ་ཡིན་ནོ། །ཁོ་འདི་ཟེར་ན་ང་འདི་ཟེར་གྱི་ཤགས་འགྱེད་
པ་ཙམ་ཞིག་ཤེས་པ་དང༌། དེ་ལ་བརྟེན་ནས་སློབ་འཁོར་ལོངས་
སྤྱོད་ཅུང་ཟད་གྲུབ་པ་ཙམ་ཞིག་དོན་དུ་གཉིར་བྱར་བྱས་ནས་གཞུང་
ལུགས་ལ་ཐོས་བསམ་བྱེད་ཅིང་། ཁོ་བོ་ཅག་ཐོས་བསམ་པ་ཡིན་
པས་སྤྱོད་པ་ཞིབ་མོ་ག་ལ་འོང་ཞེས་ཚུལ་ཁྲིམས་ཡལ་བར་དོར་ཏེ་བག་
མེད་པ་ཐམས་ཅད་ལ་ ཅི་དགར་འཇུག་པ་དག་ནི། ལེགས་ པར་
བརྟགས་ན་འབད་པ་བྱས་པ་ཐམས་ཅད་གང་གི་རྒྱུར་སོང་ཞེས་བསམ་
པར་བྱ་བ་ཡིན་ནོ། །དེ་འདྲ་བ་དག་ལ་ནི། ལམ་གྱི་རྣམ་གཞག་གོང་
དུ་བརྗོད་པ་དེ་ལྟར་སྨྲ་བའི་ནུས་པ་ག་ལ་ཡོད། ཚེ་ཧྲིལ་བོ་གཞུང་
ལུགས་ལ་སྦྱངས་པའི་མཁས་པར་རློམ་ཡང་སྐྱབས་འགྲོའི་ཉམས་ལེན་
ཙམ་ཡང་མི་ཤེས་པ་ཕལ་ཆེ་བར་སྣང་ངོ༌། །གཞན་ཡང་ཁྱེད་ཅག་ལམ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 533
ཉམས་སུ་ལེན་ཚུལ་ ཐོས་བསམ་གྱིས་གཏན་ལ་འབེབས་པ་ཡིན་ན།
ལམ་ཡང་དག་དང་ལྟར་སྣང་གི་རྣམ་དབྱེ་ལེགས་པར་ཕྱེ་ནས། ལྟར་
སྣང་ལ་གནོད་བྱེད་ཡོད་ལུགས་དང༌། ཡང་དག་ཚད་མས་གྲུབ་ཚུལ་
ལེགས་པར་ཤེས་པའི་སྒོ་ནས་འཇུག་ལྡོག་ལ་ངེས་པ་རྙེད་པ་ཞིག་དང་།
ལམ་གྱི་གོལ་ས་ཐམས་ཅད་གཅོད་ཐུབ་པ་ཞིག་ཐོས་བསམ་བྱས་པའི་
ལག་རྗེས་ལ་ཨེ་དགོས། དེ་དགོས་ན་མུ་སྟེགས་ཀྱི་ལུགས་ལ་ཐར་བ་
ཁས་ལེན་མི་ལེན་གཉིས། མི་ལེན་པ་ལ་སྐྱེ་བ་སྔ་ཕྱི་ཁས་ལེན་མི་ལེན་
གཉིས། ཐར་བ་ཁས་ལེན་པ་ལ་ཡང་ཐམས་ཅད་མཁྱེན་པ་ཁས་ལེན་
མི་ལེན་གཉིས། དེ་དག་ཐམས་ཅད་ཀྱི་འདོད་པ་ལ་ཚད་མའི་གནོད་
པ་འབབ་ཚུལ། རང་གི་སྟོན་པས་གསུངས་པའི་འཁོར་བ་འཇུག་
ལྡོག་གི་རིམ་པ་ཐམས་ཅད་ཚད་མས་ལེགས་པར་གྲུབ་ཚུལ་རྣམས་
དངོས་པོ་སྟོབས་ཤུགས་ཀྱི་རིགས་པས་གཏན་ལ་ཕེབས་ནས་སྟོན་པའི་
བསྟན་པ་ལ་ངེས་པ་རྙེད་པ་ཞིག་དང༌ དེའི་སྟོབས་ཀྱིས་སྟོན་པ་
ཡང་གྲོལ་བ་དོན་གཉེར་ལ་མི་བསླུ་བའི་ཚད་མའི་སྐྱེས་བུར་གྲུབ་པའི་
ཡིད་ཆེས་རྙེད་དགོས་ཏེ། རིགས་པའི་དབང་ཕྱུག་གིས། ད་ལྟའི་
དངོས་སྟོན་བསྟོད་པ་ནི། །དེ་ཡི་བསྟན་པ་ཉིད་ལས་ནི། །ཚད་མའི་
དེ་ཉིད་གྲུབ་དོན་ནི། ། ཞེས་གསུངས་པ་ལྟར་རོ། །དེ་ལྟར་ཤེས་ན་
བོད་འདིར་གང་ཟག་མཁས་མི་མཁས་དུ་མ་ཞིག་གིས་རང་རང་གི་
ལུགས་ཀྱི་ལམ་མི་འདྲ་བ་ཇི་སྙེད་ཅིག་སྟོན་པ་འདི་དག་ལས། འདི་
ནི། ལམ་ཡང་དག་པའོ། །འདི་ནི། ལམ་ལྟར་སྣང་ངོ༌། །འདི་ནི།



534 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མིང་ཇི་ལྟར་བཏགས་ཤིང་ལོ་རྒྱུས་ཇི་ལྟར་འཆད་ཀྱང་རུང་སྟེ་དོན་མུ་
སྟེགས་ཀྱི་ལུགས་འདི་འདྲ་བ་དང་ཕྱོགས་མཐུན་ནོ་ཞེས་སོགས་རང་
སྟོབས་ཀྱིས་ཤེས་ནས་བླུན་པོས་ལམ་ལོག་པ་ལ་གང་ཁྲིད་ཁྲིད་མི་ཐུབ་
པ་ཞིག་འོང་བ་ཡིན། ད་ལྟ་མཁས་པར་ཁས་འཆེ་བ་དག་ལ་དེ་ལྟར་
ཨེ་ཡོད། ཡོད་ན་མུ་སྟེགས་ལ་མི་འདྲ་བའི་འདོད་པ་དུ་ཡོད། དེ་
སོ་སོའི་ལུགས་རང་རང་གི་བློས་བཞག་པའི་གྲུབ་མཐའི་ལུས་འཆའ་
ཚུལ། དེ་དག་གི་སྒྲུབ་བྱེད་འགོད་ཚུལ། སྐྱོན་སྤོང་ཚུལ། ཐར་
བ་འདོད་པ་དག་གི་འཁོར་བར་འཇུག་ཚུལ་དང་ལྡོག་ཚུལ། བསམ་
གཏན་སྒོམ་ཚུལ། གོམས་པ་ལས་འབྲས་བུ་བྱུང་ཚུལ་རྣམས་ལེགས་
པར་ཤེས་ཤིང་། དེ་དག་ལ་གཞུང་ལུགས་སོ་སོ་ནས་གནོད་པ་སྟོན་ཚུལ།
རྒྱལ་བའི་གསུང་རབ་དང་ཤིང་རྟའི་སྲོལ་འབྱེད་ཆེན་པོ་རྣམས་ཀྱི་
གཞུང་ལས་ཐེག་པ་སོ་སོའི་ལམ་གྱི་རྣམ་གཞག་ཇི་ལྟར་བཤད་ཚུལ།
བོད་ཀྱི་ཉམས་ལེན་པ་རྣམས་ཀྱིས་ལམ་ སོ་སོའི་རྣམ་གཞག་ཇི་ལྟར་
བྱས་ཚུལ་ཐམས་ཅད་ལ་འདྲིས་པར་བྱས་ཤིང་མ་འདྲེས་པར་ཤེས་ནས་
དེ་ཐམས་ཅད་ལ་ཡང་དག་ལྟར་སྣང་ལུང་རིགས་རྣམ་དག་གིས་འབྱེད་
ཤེས་པ་ཞིག་དགོས་ཀྱང་། དེ་ལྟར་ཤེས་པ་ལྟ་ཞོག། ཤེས་ཚུལ་དེ་
འདྲ་ཞིག་དགོས་པ་ཡིན་པ་འདུག་སྙམ་པའི་གོ་བ་ཙམ་ཆགས་པའི་
མཁས་པ་ཡང་དུ་ཞིག་ཡོད་ལེགས་པར་སོམས་ལ་ཐོས་བསམ་བྱེད་ཚུལ་
མ་ནོར་བ་དང་འབད་པ་འབྲས་བུ་མེད་པར་མ་སོང་བ་ལ་བརྩོན་་
འགྲུས་བརྩམ་པར་ལེགས་སོ། །ཞེས་ལྷག་པའི་བསམ་པས་གསོལ་བ་



，
，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 535
འདེབས་པར་བགྱིད་དོ། ། གཞན་ཡང་། འདི་ལྟར་ད་ལྟ་ ཐོས་་་་་
བསམ་པའི་དགག་བསྒྲུབ་ལྷུར་ལེན་པ་ལ་ཞུགས་པ་དག་ནི། སྐྱེས་
བུའི་དོན་གྱི་གཙོ་བོ་ལམ་དང་ལམ་མ་ཡིན་པ་རིགས་པས་དཔྱོད་པའི་
དགག་བསྒྲུབ་བྱ་དགོས་པའི་ཐེ་ཚོམ་ཙམ་ཡང་མེད་པར་བརྡ་ཆད་ཕྲན་
ཚེགས་རེ་ཙམ་ལ་ཕར་ཐེན་ཚུར་ཐེན་གྱིས་མི་ཚེ་རིལ་བོ་ཟད་པར་བྱེད་
ཅིང་རིགས་པའི་དགག་གཞག་བྱེད་པ་ཡིན་ཞེས་པའི་ཐ་སྙད་ཅིག་
ཐམས་ཅད་ལ་རླུང་ལྟར་གྲགས་མོད། རིགས་པ་གང་ལ་ཟེར་ངོ་ཤེས་
པ་དུ་ཞིག་ཡོད་ཅེས་དལ་བུས་གླེང་བར་བགྱི་སྟེ་འདི་ལྟར། ཁྱེད་རྣམས་
འདོད་པའི་རིགས་པ་དེ་ཕྱོགས་གླང་ཆོས་གྲགས་ལ་སོགས་པས་བཤད་
པའི་རིགས་པ་འདི་དང་འདྲའམ་མི་འདྲ། མི་འདྲ་སྟེ། ངེད་ཀྱི་
འདི་ནི། འཇིག་རྟེན་ཤགས་འགྱེད་པ་དང་འདྲ་བར་ཟླ་བོ་ལ་ཚིག་
ལན་གང་འཇོལ་གཡོ་དང་སྒྱུ་དང་མགོ་སྐོར་དང་ཚིག་ངོར་དང་ཟླ་
བོའི་ལུས་ངག་གི་སྐྱོན་གྱི་ལད་མོ་ཟློས་པ་ལ་སོགས་པའི་ཕ་རོལ་དཔའ་
བཀོང་བ་དང་ཚིག་ཟུར་བསྒྱུར་བ་སོགས་ཀྱིས་ཕ་རོལ་སྨྲ་དབབ་ཅིང་
རང་ཉིད་གྲགས་པར་བྱ་བ་ལྷུར་ལེན་པའོ་ཞེས་ཟེར་ན། རང་གི་
རང་བཞིན་དྲང་བོར་བརྗོད་པ་ལེགས་ཀྱིས། འོན་ཀྱང་། ཕྱིན་
ཆད་བདག་ཅག་རིགས་པ་སྨྲ་བའོ་ཞེས་ཁས་མ་འཆེ་ཞིག རིགས་
པའི་དབང་ཕྱུག་དེ་དག་གིས་གསུངས་པའི་རིགས་པ་དང་འདྲ་བར་
ཁས་ལེན་ན་འདི་འདྲི་བར་བྱ་སྟེ། དེ་དག་གིས་ནི། རང་ལུགས་ཀྱི་
དམ་བཅའ་འཇོག་པ་ཐམས་ཅད་ཀྱང་། དམ་བཅའ་ཡང་དག་ཏུ་



536 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
འགྲོ་བ་ལ་ངོ་བོ་ལ་སོགས་པའི་ཚིག་ལྔའི་དོན་ཚང་དགོས་པར་་་་་་
གསུངས་ན། ད་ལྟ་ཁྱེད་ཅག་དུ་མ་ཞིག་ནི། དང་བོ་དམ་བཅའ་
བའི་དུས་ཉིད་ནས་ཁས་བླང་ནང་འགལ་དམ་བཅས་ཏེ། དེ་ལ་རང་
ཚིག་གི་བསལ་བར་བརྗོད་པ་ནི། རྩ་བའི་གྲུབ་མཐའ་ལ་ཡོད་པ་
ཡིན་པས་ངེད་ཀྱི་ཞེ་འདོད་ལ་གནོད་བྱེད་ཅིའང་མི་གནོད་ཅེས་ལན་
འདེབས་ཤིང་། དཔང་བོ་དག་གིས་ཀྱང་དེ་བདེན་ཞེས་ཟེར་བ་
འདུག་པ་འདི་དག་གི་ལུགས་ཨེ་ཡིན། ཡང་ཕ་རོལ་པོ་དང་གྲུབ་
པའི་མཐའ་ལ་རྩོད་པའི་ཚེ་རང་གི་རྩ་བའི་གྲུབ་པའི་མཐའ་ཞེ་འདོད་
ལ་ཇི་ལྟར་ཡོད་པའི་དམ་བཅའ་ཁས་འཆེ་བར་འོས་པ་དག་ཀྱང་དེའི་
ཚེ་དྲིས་ཀྱང་ཁས་མི་འཆེ་བར་སྔ་རྒོལ་རང་ཉིད་ཞེ་བས་འདོད་པའི་
དོན་མ་ཡིན་པའི་ཕ་རོལ་པོའི་ཁས་བླངས་ལ་འཁྲིས་པའི་ཚིག་གཡོ་
ཅན་ཅུང་ཟད་ཙམ་ཞིག་རྣམ་པར་འཇོག་པ་འདུག་པ་དེ་འདྲ་བའི་
དམ་བཅའ་དེ་ལ་ཚིག་ལྔའི་ནང་ནས་རང་ཉིད་འདོད་པ་ལ་སོགས་
པའི་དོན་ཚང་བའི་དམ་བཅའ་ཡང་དག་ཏུ་ཨེ་སོང་། མ་སོང་ན་དེ་
འདྲ་བ་དེ་རྩོད་པའི་སྐབས་སུ་དམ་བཅའ་རྣམ་པར་འཇོག་པའི་ཚུལ་
ལ་མཁས་པའོ་ཞེས་སྨྲ་བའི་དོན་གང་ཡིན་དེ་ལ་ཚིག་ལྔའི་དོན་མ་ཚང་
ཡང་དམ་བཅའ་ཡང་དག་ཡིན་ན། ཁྱེད་ཅག་གི་རིགས་པའི་རྣམ་
གཞག་ཕྱོགས་གླང་ཆོས་གྲགས་སོགས་ཀྱི་ལུགས་ལ། ལྟོས་པ་མེད་
པར་རང་རང་གི་འདོད་པས་བྱུང་རྒྱལ་བྱེད་པ་ཡིན་པར་ངེས་པས་དེ་
འདྲ་བ་ལ་རིགས་པ་སྨྲ་བའི་མིང་ཙམ་ཡང་ཇི་ལྟར་བྱ་གཞན་ཡང་་



་ ，
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 537
རིགས་པའི་དབང་ཕྱུག་དེ་དག་གིས་ནི། རང་ལུགས་ཀྱི་དམ་བཅའ་
གང་ཡིན་ཀྱང་དེ་དམ་བཅའ་ཡང་དག་ཏུ་འགྲོ་བ་ལ། དམ་བཅའི་
དོན་ད་ཚད་མ་རྣམ་པ་གཉིས་གང་ཡང་རུང་བས་གྲུབ་པའི་སྒོ་ནས་
རྒྱབ་རྟེན་ཚད་མ་ཅན་གྱི་དམ་བཅར་སོང་བ། དམ་བཅའི་དོན་ད་
ལྟ་མངོན་སུམ་ཚད་མས་མ་གྲུབ་པ་ཡིན་ན། དེའི་སྒྲུབ་བྱེད་ཀྱི་་་༌་
རྟགས་ཡང་དག་ཡོད་ཅིང་། རྟགས་དེ་ལ་བརྟེན་པའི་རྗེས་དཔག་
ཚད་མས་གྲུབ་པ་ཞིག་དགོས་པ་དང་། སྒྲུབ་བྱེད་ཀྱི་རྟགས་གང་
བཀོད་ཀྱང་། རྟོགས་དེ་ཉིད་ཚུལ་གསུམ་པ་ཅན། ཁྱབ་འབྲེལ་
རྒོལ་བ་གཉིས་ལ་མཐུན་སྣང་དུ་གྲུབ་པའི་རྟགས་ཆོས་གཉིས་ལྡན་གྱི་
དཔེའི་སྟེང་དུ་བསྟན་པ། ལྡོག་པ་ལ་གནོད་པ་ ཅན་གྱི་ཚད་མ་་་་
ལེགས་པར་བསྟན་རྒྱུ་ཡོད་པའི་སྒོ་ནས་ལྡོག་ཁྱབ་ཚད་མས་ངེས་པར་
ནུས་པ་ཞིག་དགོས་པར་གསུངས་ཤིང་དེ་ལྟ་བུ་མ་ཡིན་པའི་སྒྲུབ་བྱེད་
ཀྱི་རྟགས་གང་བཀོད་ཀྱང་རྟགས་ལྟར་སྣང་འབའ་ཞིག་ཏུ་འགྱུར་བར་
གསུངས་འདུག་པ་ལ། ཁྱེད་དག་ནི། ད་ལྟ་རང་ལུགས་ཀྱི་གྲུབ་
མཐའ་ཇི་སྙེད་ཅིག་ཁས་འཆེ་བ་ཐམས་ཅད་ལ་སྒྲུབ་བྱེད་འགོད་པའི་
ཚེ། ཡང་ན་རང་གི་དམ་བཅའ་སྒྲུབ་པ་ལ་གཞན་གྱི་ཁས་བླངས་
རྟགས་སུ་འགོད། ཡང་ན་ཤེས་འདོད་ཆོས་ཅན་རྟགས་ཏུ་འགོད།
ཡང་ན་དམ་བཅའ་དེ་ཉིད་རྟགས་སུ་འགོད། ཡང་ན་ཕྱི་རྒོལ་གྱི་
ངོར་དམ་བཅའ་དེ་དག་དམ་བཅའ་ཡིན་མིན་ཁྱད་པར་མེད་པའི་མ་
གྲུབ་པ་དམ་བཅའ་གཞན་རྟགས་སུ་འགོད་ཅིང་། དེ་ལ་ཡང་དམ་



538
རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བཅའ་གཞན་བརྒྱུད་མར་འགོད་པ་དང་། དམ་བཅའ་གཞན་སྒྲུབ་
པའི་ཚེ་ ཤེས་བྱ་ཆོས་ ཅན་ དུ་ བཟུངས་ ནས་ དམ་ བཅའ་ དེར་ ཐལ།
གཞི་གྲུབ་ན་ཁྱོད་ཡིན་དགོས་པའི་ཕྱིར། ཞེས་སོགས་རྟགས་ཆོས་
མེད་ན་མི་འབྱུང་བའི་འབྲེལ་བ་རྟགས་ཆོས་གཉིས་ལྡན་གྱི་མཐུན་
དཔེའི་སྟེང་དུ་བསྟན་དགོས་པ་དང་། བཟློག་པ་ལ་གནོད་པ་ཅན་
གྱི་ཚད་མ་བསྟན་དགོས་པའི་ཚུལ་ལ་བློ་ཁ་ཙམ་ཡང་མ་ཕྱོགས་པར་
ཁྱབ་པ་དེ་ལ་ད་ལྟ་རྒོལ་བ་རང་དང་ངག་སྨྲ་བཞིན་པ་དེས་དངོས་ཀྱི་མ་
ངེས་པ་འཕེན་མི་ཐུབ་ཙམ་གྱིས་ཆོག་པ་གཅིག་པུའི་རྩིས་བཏང་བའི་
སྒྲུབ་བྱེད་འབའ་ཞིག་འགོད་པར་བྱེད་ལ། དེ་འདྲ་བའི་སྒྲུབ་བྱེད་ལ་
བློ་གཏད་བཅས་ནས་གྲུབ་མཐའ་ཐ་དད་པ་མི་མཐུན་པ་མཐའ་ཡས་
པ་ཞིག་སོ་སོ་ནས་མདོ་སྔགས་དུ་མ་ཞིག་གི་སྐབས་སུ་རྣམ་པར་འཇོག་
པ་འདུག་ཅིང་། ཁྱེད་རྣམས་ཀྱིས་སྒྲུབ་བྱེད་འགོད་ཚུལ་དེ་དག་ནི།
རིགས་པའི་དབང་ཕྱུག་གཉིས་ཀྱིས་རྟགས་ལྟར་སྣང་དུ་གསུངས་པ་ཤ་
སྟག་ཏུ་སྣང་ན་ཇི་ལྟར་ཁྱེད་རིགས་པ་སྨྲ་བ་ཡིན། ཡང་དེ་དག་གིས་
ནི། སྒྲུབ་བྱེད་ཡང་དག་ཡིན་ན་འབྲས་རང་མ་དམིགས་པ་གསུམ་དུ་
ངེས་ཤིང་། གསུམ་པོ་དེ་གང་ཡང་མ་ཡིན་པ་འགོད་ན་རྟགས་ལྟར་
སྣང་འབའ་ཞིག་ཏུ་འགྱུར་བར་གསུངས་འདུག་པ་ལ། ཁྱེད་རྣམས་
ད་ལྟ་སྒྲུབ་བྱེད་གང་འགོད་ཀྱང་འབྲས་རང་མ་དམིགས་པ་གང་གི་
མཚན་ཉིད་ཚང་ཡང་རྩི་མི་དགོས། དགག་པར་གྱུར་པའི་དོན་གང་
སྒྲུབ་ཀྱང་དེ་ལ་འབྲེལ་ཟླ་མ་དམིགས་པ་དང༌། འགལ་ཟླ་དམིགས་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 539
པ་སོགས་གང་གི་མཚན་ཉིད་ཚང་ཡང་རྩི་ཡེ་མི་དགོས་པར་གང་དྲན་
བཀོད་པས་ཆོག་གིན་འདུག་པ་འདི་ཇི་ལྟར་ཡིན། རིགས་པའི་་་
དབང་ཕྱུག་དེ་དག་གིས་སྒྲུབ་བྱེད་ཡང་དག་ཏུ་འགྲོ་བ་ལ་མཚན་ཉིད་
འདི་དང་འདི་ཚང་དགོས་ཞེས་གསུངས་པ་དེ་དག་ད་ལྟ་སྒྲུབ་བྱེད་
གང་འགོད་ཀྱང་ཚང་མི་དགོས་ན་མཚན་ཉིད་དེ་དག་གསུངས་པ་ལ་
དགོས་པ་ཅི་ཞིག་ཡོད། ད་ལྟ་སྒྲུབ་བྱེད་གང་བཀོད་ཕལ་ཆེ་བ་ནི།
དེ་དག་གིས་གསུངས་པའི་གཏན་ཚིགས་ལྟར་སྣང་གང་རུང་ལས་མ་
འདས་པ་ཤ་སྟག་འོང་ཡང་དེ་འདྲ་བའི་སྒྲུབ་བྱེད་འགོད་པ་བོ་ཁྱེད་
རྣམས་རིགས་པ་སྨྲ་བ་ཡང་དག་ཡིན་ན་ཕྱོགས་གླང་ཆོས་གྲགས་ལ་
རིགས་པ་སྨྲ་བའི་དྲི་ཙམ་ཡང་མི་བྲོ་བར་གདོན་མི་ཟ་ཞིང་། དེ་དག་
རིགས་པའི་དབང་ཕྱུག་ཡིན་ན་ཁྱེད་རྣམས་ལ་རིགས་པ་སྨྲ་བའི་དྲི་
ཙམ་ཡང་མི་བྲོ་བར་གོར་མ་ཆག་གོ། ། གཞན་ཡང་། དིང་སང་
རང་ལུགས་ཀྱི་དམ་བཅའ་སྒྲུབ་པ་ན། ཆོས་ཅན་དང་། བསྒྲུབ་
བྱའི་ཆོས་དང༌། རྟགས་རྣམས་གང་ཡང་རུང་བའི་མགོ་མཇུག་བར་
གང་ཡང་རུང་བར་ཚིག་གི་ཟོལ་ལམ། བརྗོད་ཚུལ་གྱི་ཟོལ་ལམ།
ད་ལྟ་མིང་གི་ཐ་སྙད་རྒོལ་བ་གཉིས་ཀའི་མཐུན་སྣང་དུ་གྲུབ་ཀྱང་ལན་
བཏབ་པ་ན་དོན་མཐུན་སྣང་དུ་མ་གྲུབ་པ་གཞན་གྱི་སྟེང་དུ་ཁྱེར་ནས་
བསྒྲུབས་པས་དེ་དག་ལ་ཕ་རོལ་པོས་ལན་མ་ཐེབས་ན་རྩ་བའི་དམ་
བཅའ་འགྲུབ་པར་བྱེད་པའི་ཟོལ་ལ་སོགས་པ་ཟོལ་སྦྱོར་དུ་མ་ཞིག་
བྱེད་པ་ལ་རིགས་པ་ཤེས་པའི་རབ་ཏུ་རྩི་བ་འདུག་པ། དེ་ཡིན་ན་



540 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
བདག་བསྒྲུབ་པའི་ཕྱིར་དུ་གྲངས་ཅན་གྱིས། མིག་སོགས་འདུས་པ་
མ་ཡིན་པའི་ཡུལ་ཅན་ཆོས་ཅན། གཞན་དོན་བྱེད་དེ། འདུས་
ཤིང་བསགས་པའི་ཕྱིར། ཞེས་བཀོད་པ་དང་། ལུས་སེམས་རྫས་
གཅིག་བསྒྲུབ་པའི་ཕྱིར་དུ་རྒྱང་པན་གྱིས་གཉིས་བཅས་ཀྱི་སྦྱོར་བ་
བཀོད་པ་སོགས་མཐའ་དག་རིགས་པ་ཡང་དག་ཏུ་ཅིའི་ཕྱིར་མི་འགྱུར།
འདི་དག་ལྟར་ན་ནི། གྲངས་ཅན་སོགས་རིགས་པའི་དབང་ཕྱུག་
དང་ཕྱོགས་གླང་ཆོས་གྲགས་སྦྱོར་བ་མ་ཆགས་པ་བྱེད་པར་གདོན་མི་
ཟའོ། །ཟོལ་ཞེས་པ་ནི་གཡོ་སྒྱུའི་ཐ་སྙད་དེ། ཟོལ་གྱི་རིགས་པ་དེ་
འདྲས་རིགས་པ་ཡངདག་གི་གོ་ཆོད་ན། གཡོ་སྒྱུའི་ཆོས་ཀྱིས་ཆོས་
རྣམ་དག་གི་གོ་ཅིའི་ཕྱིར་མི་ཆོད། ཀྭ་ཡེ་མི་བརྟན་ཚེ་འདིའི་ཚད་
ཙམ་དུ་རང་གི་དལ་འབྱོར་ཆུད་གཟོན་པའི་ཐབས་དེས་བསྟན་པའང་
འཇིག་པར་མ་བྱེད་ཅིག དེ་བཞིན་དུ། གཞན་ གྱི་འདོད་པ་་་
འགོག་པའི་སུན་འབྱིན་དང་། བརྒལ་ལན་གྱི་སྒོ་ནས་རང་རང་གི་
གྲུབ་ པའི་ མཐའ་ ཡང་ གཞན་ དུ་ སྲིད་ པའི་ དོགས་ པ་ གཅོད་ ཅིང་།
གཞན་གྱི་ལུགས་ལ་སྒྲོ་བཏགས་པའི་ཚུལ་སྐུར་བ་བཏབ་པའི་ཆ་གང་
ཡོད་སེལ་བ་ཡང་། ཚད་མ་ཀུན་ལས་བཏུས་དང་རྩོད་རིགས་ལ་
སོགས་པའི་རིགས་པའི་གཞུང་ལུགས་ནས་འབྱུང་བའི་སུན་འབྱིན་
ཡང་ དག་ གི་ མཚན་ ཉིད་དང་། ལྟར་ སྣང་ གི་ མཚན་ ཉིད་ དང་།
ལྟག་ཆོད་རྣམས་ཀྱི་དབྱེ་བ་དང་། སོ་སོའི་མཚན་ཉིད་སོགས་ལེགས་
པར་ཤེས་པར་བྱས་ནས། སུན་འབྱིན་དང་རིགས་པ་ཡང་དག་གི་
-



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 541
མཚན་ཉིད་ཚང་ཞིང་། སུན་འབྱིན་ལྟར་སྣང་དང་ལྟག་ཆོད་དུ་མ་
སོང་བ་ཞིག་མི་དགོས་སམ་དགོས་ན་མཚན་ཉིད་དང་རྣམ་དབྱེ་དེ་
དག་ཨེ་ཤེས། མི་ཤེས་ན་རིགས་པ་སྨྲ་བའོ་ཞེས་མ་ཟེར་ཅིག ཤེས་
ན་དིང་སང་ཁྱེད་རྣམས་ཀྱིས་གཞན་གྱི་འདོད་པ་ལ་གནོད་བྱེད་བརྗོད་
པ་ཕལ་ཆེ་བ་ནི་དུས་དེའི་ཚེ་ཕ་རོལ་པོའི་ཚིག་ཚིག་མ་ཡིན་པར་གཞན་
གྱི་བློ་ངོར་གྲུབ་པའི་ཐབས་འབའ་ཞིག་ལྷུར་ལེན་པའི་སུན་འབྱིན་ལྟར་
སྣང་དང་ལྟག་ཆོད་འབའ་ཞིག་འོང་གིན་སྣང་ན་འདི་ཇི་ལྟར་ཡིན།
དེས་ན་གནོད་བྱེད་ཀྱི་ཐལ་འགྱུར་ཐམས་ཅད་ཀྱང་སྒྲུབ་བྱེད་འཕེན་མི་
འཕེན་གང་གི་དབང་དུ་བྱས་པ་དེའི་ཐལ་འགྱུར་ཡང་དག་གི་མཚན་
ཉིད་ཚང་བ། བརྒལ་ཅིང་བརྟག་པ་ཐམས་ཅད་ཀྱང་ལྟག་ཆོད་དུ་མ་
སོང་བ་ཞིག་བྱུང་ན་མཁས་པའི་དགག་གཞག་ ཏུ་འགྲོ་བ་ ཡིན་གྱི།
དེ་དག་དང་སྔ་རྒོལ་ཕྱི་རྒོལ་དཔང་བོ་ལ་སོགས་པ་སོ་སོའི་མཚན་ཉིད།
དབྱེ་བ། ཡང་དག་དང་ལྟར་སྣང་གི་ཁྱད་པར་རྒོལ་བ་ཚར་བཅད་
ཀྱི་གནས་དང་གནས་མ་ཡིན་པ། ཇི་ལྟར་རྩོད་པའི་ཚུལ། རྩོད་
པའི་དུས་སྐབས། རྩོད་པའི་ཕྱིན་ཅི་ལོག་གི་སྐྱོན་དང་། ཡང་དག་
པའི་ཡོན་ཏན་ལ་སོགས་པ་རྣམས་རིགས་པའི་གཞུང་ལུགས་དགུ་ལས་
འབྱུང་བ་ལྟར་ཤེས་ནས་དེ་དག་དང་མཐུན་མི་མཐུན་བརྟགས་ཏེ་
དགག་སྒྲུབ་བྱེད་པའི་རྣམ་གཞག་གང་ཡང་མ་ཆགས་པར། གཡོ་
སྒྱུའི་སྒོ་ནས་སུན་འབྱིན་ལྟར་སྣང་འབའ་ཞིག་ཟོལ་སྦྱོར་སོགས་གང་
ཤེས་ཀྱིས་འབད་པའི་དགག་སྒྲུབ་བྱས་ཀྱང་རྒོལ་བ་དེ་ཉིད་ཚར་གཅོད་



1
，
542 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
ཀྱི་གནས་སུ་རིགས་པའི་དབང་ཕྱུག་གཉིས་ཀྱིས་གསུངས་ཀྱི་རིགས་པ་
སྨྲ་བའི་མིང་ཙམ་ཡང་ཐོབ་པའི་གོ་སྐབས་ག་ལ་ཡོད། དེས་ན་གཡོ་
སྒྱུའི་ཚིག་གསུམ་ལ་རང་གི་ཚེ་ཧྲིལ་བོའི་བྱ་རྒྱུ་དང་གདུལ་བྱ་་་་
འདོམས་རྒྱུའི་ཟབ་ཆོས་དང་། རིགས་པའི་དགག་བསྒྲུབ་བྱ་རྒྱུ་་་
ཐམས་ཅད་རྫོགས་པ་དེ་ཡང་བསྟན་པ་འཛིན་པའི་རིགས་པ་སྨྲ་བ་
ཡིན་ན། བསྟན་པ་མི་འཛིན་པ་མི་རིགས་པ་སྨྲ་བ་ནི། སྐྱེ་བོ་དམ་
པ་མཐའ་དག་ལ་བྱ་བ་ལས་གཞན་དུ་བསྟན་དུ་ཅི་ཞིག་ཡོད། དེའི་
ཕྱིར་དེ་ལྟར་གོང་དུ་བརྗོད་པ་དེ་འདྲ་བ་དང་གྲུབ་མཐའ་ཆེན་པོ་དག་
ལ་མཁས་པར་བྱས་ནས་ཆོས་དང་ཆོས་མ་ཡིན་པ་རིགས་པས་འབྱེད་
པའི་ནུས་པ་ཅིའང་མེད་པར་ཕྲན་ཚེགས་གང་བྱུང་ལ་བླུན་པོའི་ངོར་
ཤགས་འགྱེད་བྱེད་པའི་དགག་བསྒྲུབ་ཀྱིས་སངས་རྒྱས་ཀྱི་བསྟན་པ་
འཛིན་པར་ག་ལ་ནུས། ཆོས་རྗེ་ས་སྐྱ་པཎྜི་ཏས་མཛད་པའི་མཁས་
པ་ འཇུག་པའི་སྒོ་ ལས་ ཀྱང་། ཅ་ ཅོ་དང་། བཞད་གད་དང་།
གར་དང་། འདོན་པ་བསྒྱུར་བ་དང་། ངག་ཧ་ཅང་མྱུར་ཆེས་པ་
དང་། ཚིག་མཐོ་དམན་དང༌། སུབ་སུབ་པ་ལ་སོགས་པའི་རྒོལ་
བས་སྤོབས་པ་ཟིལ་གྱིས་མནན་པར་འདོད་པ་ནི། བསྒྲུབ་པའི་ཡན་
ལག་མི་བརྗོད་པའམ་མ་ཡིན་པ་བརྗོད་པ་ལ་སོགས་པའི་སྒོ་ནས་རང་
ཉིད་ཚར་བཅད་དུ་འགྱུར་མོད། དེས་གཞན་ཕམ་པར་མི་ནུས་ལ།
ཆོས་དང་མི་མཐུན་པའི་རྩོད་པ་ངན་འགྲོའི་རྒྱུ་ཡིན་པས་མཁས་པ་
རྣམས་ཀྱིས་དེ་ལྟ་བུ་སྤང་བར་བྱའོ། །ཞེས་དང་། ཆོས་ཀྱི་གྲགས་པ་



སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 543
ལ་ སོགས་ པ་ དག་ མུ་ སྟེགས་ བྱེད་ ལ་ སོགས་ པ་ དང་ རྩོད་ པ་ ན།
སངས་རྒྱས་པ་དང་གཟེགས་ཟན་པ་ལ་སོགས་པ་སོ་སོའི་གྲུབ་མཐའ་
ལ་རྩོད་ཀྱི། བསྟན་པ་འཛིན་པར་མི་ནུས་པ་གང་ཡང་རུང་བ་ཞིག་
གི་མཚན་ཉིད་དང༌། གཞུང་དུམ་བུར་བཏོན་ནས་སྦྱོར་བ་ཁོད་ཅེས་
ཟེར་ བ་ནི། བྱིས་ པའི་ སྐྱེ་ བོ་ ཉམས་ སད་ པའི་ རྩོད་ པ་ ཡིན་གྱི།
མཁས་པའི་སྐྱེ་བོ་གྲུབ་མཐའ་འཛིན་པའི་རྩོད་པ་མ་ཡིན་ནོ། །ཞེས་
དང་། གཡོ་སྒྱུས་བསྟན་པ་བསྲུང་དགོས་པ་བྱུང་ན་བསྟན་པ་ཉིད་
མ་དག་པར་འགྱུར་ལ། ཕ་རོལ་མི་སྨྲ་བར་གྱུར་པ་ཙམ་གྱིས་སྐབས་
དོན་གྲུབ་ན་མཚོན་དང་མི་ལ་སོགས་པས་བསྡིགས་པས་ཀྱང་མི་སྨྲ་
བར་ནུས་པས་དེ་ཡང་བསྟན་པ་བསྲུང་བར་ཧ་ཅང་ཐལ་ལོ། །ཞེས་
སོགས་རྒྱས་པར་གསུངས་སོ། །ད་དུང་བརྒལ་ཅིང་བརྟག་པར་བྱ་བ་
མང་དུ་ཡོད་མོད་ཀྱི་རེ་ཤིག་ལ་བློ་གྲོས་དང་ལྡན་པ་གཟུ་བོར་གནས་པ་
དག་ལ་རྣམ་པར་དཔྱོད་པའི་སྒོ་ཙམ་བསྟན་པ་ཙམ་ཞིག་བྱས་སོ། །
སྨྲས་པ། མགོ་ལ་དམ་པའི་ཞབས་རྡུལ་ལན་མང་བཀོད། །རྣ་
བའི་སྒོ་ལ་ཐོས་པའི་ལམ་བྱུང་ཞིང་། ། སྙིང་ནི་ལེགས་བཤད་བདུད་
རྩིས་གང་གྱུར་པའི། །སྐལ་བཟང་རྣམས་ཀྱི་ཁ་ལ་ཚིག་འདི་འགྱུ། །
འཇིག་རྟེན་བླུན་པོ་རྣམ་དཔྱོད་བྲལ་རྣམས་ཀྱི། །ཡིད་འབབ་མ་གྱུར་
ཡ་རབས་ཆོས་ཀྱི་ཚུལ། ། རྣམ་པར་རིག་རྣམས་སྐྱོན་དུ་ག་ལ་ལྕི། །
དམ་པས་ཁྲེལ་ན་གསོན་པོ་སྲོག་བྲལ་ཡིན། །དེ་ཕྱིར་བདག་གིས་རྣམ་
པར་དཔྱོད་པ་ཡི། །སྒོ་ཙམ་བསྟན་ཕྱིར་བརྒལ་ཅིང་བརྟག་པ་ཡང་། །



-
544 རྗེ ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
སྡེ་སྣོད་གསུམ་དང་རྒྱུད་སྡེ་བཞི་ཡིས་ཕྱུག། གཟུར་གནས་རིགས་
པའི་མིག་ལྡན་རྣམས་ཀྱིས་ལྟོས། །བསྟན་པའི་མཐའ་ལ་གངས་རིའི་
ཁྲོད་འདི་ན། །བདུད་ཀྱི་དབང་གྱུར་ལོག་པའི་ལམ་སྟོན་པ། །ཕྲག་
དོག་དུག་གི་བུམ་པ་ཕྱོགས་ཀུན་ཏུ། །བཤེས་གཉེན་གཟུགས་ཀྱི་རི་མོ་
རྣམ་པར་རྒྱུ། ། རྙེད་བཀུར་གྱིས་གདུངས་འདོད་པའི་ཁོལ་བོ་་་་
གྱུར། ། རྫུན་དང་གཡོ་སྒྱུའི་སྤྱོད་ཚུལ་གོམས་རྣམས་ཀྱིས། །མི་བྱེད་
སྡིག་པ་ཅིའང་ཡོད་མིན་ཅིང་། །ཁ་ནས་མི་འབྱུང་ལོག་པའི་ཆོས་ཡོད་
མིན། །འདི་ན་ཁ་གསག་གཅམ་བུ་ངོ་བསྟོད་ཀྱིས། །ཕ་རོལ་འབྲིད་
པའི་སྦྱོར་བ་ལྷུར་ལེན་པ། །མང་བོས་བཀུར་ཅིང་རློམ་པས་མཐོ་བ་
ཡི། །མཁས་བཙུན་བཟང་བོར་གྲགས་པ་མང་ན་ཡང་། །རྣམ་དཔྱོད་
མི་དམན་རིགས་པའི་གནས་ལ་བྱང་། །མང་ཐོས་ཉམས་ལེན་གནད་
ལ་མ་རྨོངས་པས། །ཚེ་འདི་མི་སེམས་ཕན་བདེའི་སྒོ་གཅིག་པུ། །ཐུབ་
བསྟན་གཅེས་པར་འཛིན་པའི་དམ་པ་དཀོན། །ཆོས་མིན་སྤྱོད་པ་ཇི་
ཙམ་རྒྱས་ན་ཡང་། །གང་གི་བློ་ལ་དོགས་པ་མེད་པ་ཡི། །གནས་མིན་
བཟོད་པར་རྒྱལ་བས་གསུངས་པ་གང་། །བཟོད་པ་དེ་ཡིས་བླུན་པོའི་
བཟང་སྤྱོད་སྟོན། །དྲི་མེད་རིགས་པས་ཡང་དག་ལམ་བསྟན་ནས། །
ཆོས་དང་ཆོས་མིན་འབྱེད་པའི་ནུས་མེད་ན། ། མཁས་པས་ཅི་་་་
གཞུང་ལུགས་སྦྱངས་པས་ཅི། །དེ་ཡིས་བསྟན་པ་འཛིན་པའང་ཅི་
ཞིག་ཡིན། །ལོག་པའི་ལམ་ཞུགས་རིགས་པས་མི་འགོག་ཅིང༌། །རྒྱལ་
བའི་ལམ་བཟང་རིགས་པས་མི་སྒྲུབ་ན། ། ཤེས་ཀྱང་ཕན་ཆུང་ནོར་



，，་
,
སྡོམ་གསུམ་གྱི་རྣམ་གཞག་ཐུབ་བསྟན་བྱི་དོར་བཞུགས་སོ། ། 545
ཀྱང་གནོད་ཆུང་བའི། ། ཕྲན་ཚེགས་བཤགས་སྦྱོང་དལ་འབྱོར་སྟོང་
ཟད་ཡིན། །རྣམ་དག་རིགས་པའི་ཁོང་སྙིང་དང་བྲལ་ཞིང་། །ཚིག་གི་
ཡལ་འདབ་མང་དུ་རྒྱས་པ་ཡིས། །བླུན་པོའི་བྱ་ཚོགས་འདུ་བའི་
གཞིར་གྱུར་པ། །མཁས་མང་ཕལ་ཆེར་ཆུ་ཤིང་སྡོང་བོ་འདྲ། །རྒྱ་ཆེན་
ཤེས་བྱའི་མཁའ་ལ་ཐོགས་མེད་པའི། །རྣམ་དཔྱོད་མགྱོགས་འགྲོའི་རྟ་
བདུན་གྱིས་དྲངས་ནས། །རིགས་ཚུལ་ཚ་ཟེར་བྱེ་བ་འབྱེད་པ་ཡི། །
ལེགས་བཤད་ཉི་མའི་དཀྱིལ་འཁོར་དེང་འདིར་ཤར། །དེས་ནི་བློ་
གསལ་བློ་ཡི་སྣང་བ་དང་། །ཐུབ་བསྟན་པདྨོའི་དགའ་ཚལ་མཉམ་དུ་
རྒྱས། །ལོག་སྨྲ་འབྱུང་བོའི་བྱ་ཚོགས་མིག་ལོང་ཞིང་། །ཆོས་མིན་མུན་
སྡུག་མ་ལུས་བསལ་ཕྱིར་རོ། ། ལྷག་བསམ་དག་པའི་ལུས་ཀྱི་སྟོབས་
རྒྱས་གཞུང་ལུགས་རལ་བའི་ཁུར་གྱིར་བརྗིད། །དྲི་མེད་རིགས་པའི་
གད་རྒྱངས་དྲག་པོས་ས་གསུམ་མ་ལུས་འདར་བྱེད་ཅིང་། །སྒྲུབ་དང་
སུན་འབྱིན་མཆེ་སྡེར་རྣོན་པོས་རྒོལ་ངན་གླང་པོ་མཐའ་དག་གི །
ཐོད་པའི་བུམ་པ་ཅིག་ཅར་དྲལ་བྱེད་སྨྲ་བའི་སེང་གེ་གཞན་ཡོད་་་་
མིན། །འདི་ལྟར་ཐུབ་བསྟན་རིན་ཆེན་གཞལ་མེད་ཁང་། །བྱི་དོར་
བགྱིས་ལས་བདག་གིས་དགེ་བ་གང་། །ཐོབ་པ་དེ་ཡང་སྐྱེ་དགུའི་ཉེར་
འཚོའི་གཞི། །དྲི་མེད་ཐུབ་བསྟན་རྒྱས་པའི་རྒྱུ་རུ་བསྔོ། ། ། ། ་
སྡོམ་པ་གསུམ་གྱི་རྣམ་པར་བཞག་པ་མདོར་བསྡུས་ཏེ་གཏན་ལ་
དབབ་པའི་རབ་ཏུ་བྱེད་པ་ཐུབ་བསྟན་རིན་པོ་ཆེའི་བྱི་དོར་ཞེས་བྱ་བ་
འདི་ནི། བདེ་བར་གཤེགས་པའི་གསུང་རབ་མདོ་སྡེ་དང་རྒྱུད་སྡེ་



546 རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
མཐའ་དག་གི་དགོངས་དོན་ཤིང་རྟའི་སྲོལ་འབྱེད་ཆེན་པོ་དག་གི་སོ་
སོའི་ལུགས་ཇི་ལྟ་བ་བཞིན་དུ་མ་འདྲེས་པར་ཁོང་དུ་ཆུད་ནས། དྲི་
མ་མེད་པའི་རིགས་པས་ལམ་དང་ལམ་མ་ཡིན་པ་རྣམ་པར་འབྱེད་པ་
ལ་ཐོགས་པ་མེད་པའི་སྤོབས་པ་དགེ་བ་ཅན། ཐེག་པ་མཆོག་གི་
བརྟུལ་ཞུགས་ལ་ཡང་དག་པར་གནས་པའི་ཤཱཀྱའི་དགེ་སློང་དགེ་་
ལེགས་དཔལ་བཟང་བོས། གཙང་ཉང་སྟོད་རིགས་པའི་འབྱུང་་་་
གནས་ཀྱི་སའི་ཆ་དཔལ་རི་བོ་མདངས་ཅན་གྱི་དགོན་པར་སྦྱར་་་
བའོ། །འདིས་ཀྱང་བསྟན་པ་རིན་པོ་ཆེ་ཕྱོགས་ཀུན་ཏུ་དར་ཞིང་རྒྱས་
ལ་ཡུན་རིང་དུ་གནས་པར་གྱུར་ཅིག། །།
ཨོཾ་སྭ་སྟི། རྒྱལ་བསྟན་པད་ཚལ་ཕན་བདེའི་དྲི་བསུང་ཅན། །
བཤད་སྒྲུབ་འདབ་རྒྱས་རྣམ་གྲོལ་སྦྲང་རྩིའི་བཅུད། །འགྲོ་ཀུན་སྤྱོད་
ཕྱིར་སྐུ་འབུམ་བྱམས་པ་གླིང་། །ཆོས་སྡེ་ཆེ་ནས་ཆོས་སྦྱིན་ཆར་འདི་
སྤེལ། ། ། །སརྦ་མངྒ་ལཾ། ། ། །



༄༅། །རྗེ་ཡབ་སྲས་ཀྱི་གསུང་རྩོམ་ཉེར་
མཁོ་ཕྱོགས་བསྒྲིགས།
ཀན་སུའུ་ཞིང་ཆེན་བོད་ཀྱི་ཤེས་རིག་ཞིབ་འཇུག་ཁང་།
ཆ་རིས་སྐལ་བཟང་ཐོགས་མེད་ཀྱིས་ཞུ་དག་བྱས།
ཀན་སུའུ་མི་རིགས་དཔེ་སྐྲུན་ཁང་གིས་བསྐྲུན།
་ མཚོ་སྔོན་ཞིང་ཆེན་ཞིན་ཧྭ་དཔེ་ཁང་གིས་བཀྲམ།
ཟི་ལིང་མི་རིགས་པར་ཁང་གིས་དཔར།
དེབ་ཚད། ཧོ་སྨིས850X 1168 1/32 དཔར་ཤོག17. 25
1999ལོའི་ཟླ2པར་པར་གཞི་དང་བོ་བསྒྲིགས།
1999ལོའི་ཟླ2པར་པར་ཐེངས་དང་བོ་དཔར།
དཔར་གྲངས། 1 3,000
ISBN 7-5421-0637-6/B • 51（ex) རིན་གོང་སྒོར། 25. 00



宗喀巴师徒文集
甘肃藏学研究所
恰日·暖藏陀美校订:
甘肃民族出版社出版
(
兰州第一新村123号)
青海省新华书店发行 西宁民族印刷厂印刷
开本:850×1168毫米 1/32 印张:17.25 插页:4
1999年2月第1版 1999年2月第1次印刷
. 印数:1 -3,000
ISBN 7-5421-0637-6/B.51(民文)定价:25.00元



RE
2
4
༧ད།
*
*
ས
༄༅།།གནའ་དཔེ་གཅེས་བསྡུས་དཔེ་ཚོགས།
ཡང་
, ,
2
ས པ
ས
བ
1
:|
།
༄༅''པར་ཚན་དང་བོའི་སྐོར་གྱི་དཔེ་ཐོ།
༄༅།། རྗེ་ཙོང་ཁ་བས་མཛད་པའི་བྱང་ཆུབ་གཞུང་ལམ་དང་རྩ་ལྟུང་རྣམ་བཤད།
1. བྱང་ཆུབ་སེམས་དཔའི་ཚུལ་ཁྲིམས་ཀྱི་རྣམ་བཤད་བྱང་ཆུབ་གཞུང་ལམ་བཞུགས་སོ།
2. གསང་སྔགས་ཀྱི་ཚུལ་ཁྲིམས་ཀྱི་རྣམ་བཤད་དངོས་གྲུབ་ཀྱི་སྙེ་མ་བཞུགས་སོ།
༄༅།། རྗེ་ཡབ་སྲས་ཀྱི་གསུང་རྩོམ་ཉེར་མཁོ་ཕྱོགས་བསྒྲིགས།
1.བླ་མ་ལྔ་བཅུ་བའི་རྣམ་བཤད་སློབ་མའི་རེ་བ་ཀུན་སྐོང་།( རྗེ་ཙོང་ཁ་བས་མཛད།)
2. དགེ་ཚུལ་གྱི་བསླབ་བྱ་གནམ་རྩེད་ལྡེང་མ། ( རྗེ་ཙོང་ཁ་བས་མཛད།)
་ 3. དགེ་སློང་གི་བསླབ་བྱ་གནམ་རྩེད་ལྡེང་མར་གྲགས་པ།( རྗེ་ཙོང་ཁ་བས་མཛད།)
4. སྡོམ་པ་གསུམ་གྱི་རྣམ་པར་བཞག་པ་མདོར་བསྡུས་ཏེ་གཏན་ལ་དབབ་ང་འི་ རབ་ཏུ་བྱེད་ང་ཟུབ་
བསྟན་རིན་པོ་ཆེའི་བྱི་དོར། ( མཁས་གྲུབ་དགེ་ལེགས་དང་ལ་བཟང་བོས་མཛད།)
༄༅། རྗེ་གུང་ཐང་བློ་གྲོས་རྒྱ་མཚོའི་བློ་རྟགས་བཞུགས་སོ།།
1. རྟགས་རིགས་ཀྱི་མཐའ་དཔྱོད་སོགས་ཀྱི་དཀའ་གནས་ཅུང་ཟད་བཤད་པ་རིན་པོ་ཆེའི་ཕྲེང་བ།
( རྗེགུང་ཐང་བློ་གྲོས་རྒྱ་མཚོས་མཛད།) 2. བློ་རིག་གི་མཐའ་དཔྱོད་སོགས་ཀྱི་དཀའ་གནས་
ཅུང་ཟད་བཤད་པ་རིན་པོ་ཆེའི་ཕྲེང་བ། (རྗེ་གུང་ཐང་བློ་གྲོས་ རྒྱ་ མཚོ་ མཛད།) 3. རྟགས་
རིགས་ཀྱི་རྣམ་གཞག་ཉུང་གསལ་ལེགས་ བཤད་ གསེར་གྱི་ཕྲེང་མཛེས་ ཀྱི་ མཆན། (འབའ་ འལང་
དཀོན་མཆོག་ཆོས་འཕེལ་གྱིས་མཛད།) 4. ཀུན་མཁྱེན་འཇམ་དབྱངས་བཞད་པའི་རྡོ་རྗེས་
མཛད་པའི་བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས་ཀྱི་མཆན་འགྲེལ་
གསེར་གྱི་ལྡེ་མིག (འབའ་ལང་དཀོན་མཆོག་ཆོས་འཕེལ་གྱིས་མཛད།)
༄༅།། རྗེ་གུང་ཐང་བློ་གྲོས་རྒྱ་མཚོའི་བཀའ་འབུམ་ཐོར་བུ་བདམས་བསྒྲིགས།
1. བྱང་ཆུབ་ལམ་རིམ་ཆེན་མོའི་བཤད་ལུང་ཟིན་བྲིས། 2. བྱང་ཆུབ་ལམ་གྱི་རིམ་པ་ཆུང་བ་སྡེ་ཁྲི་
རིན་པོ་ཆེའི་མཆན་དང་སྦྲགས་ཏེ་བཤད་ལུང་རྒྱ་ཆེར་གནང་སྐབས་ཀྱི་ཟིན་བྲིས་ཞལ་ལུང་བདུད་
རྩིའི་ཐིགས་པ། 3. མདོ་སྡེ་རིན་པོ་ཆེ་སྡུད་པ་དང་འགྲེལ་བ་དོན་གསལ་གཉིས་སྦྱར་བའི་གསུང་
བཤད་ཟིན་བྲིས་ སྦས་ དོན་ གསལ་ བའི་ མིག་འབྱེད། 4. སྟོང་ ཐུན་ སྐལ་ བཟང་མིག་འབྱེད་ ཀྱི་
བཤད་ཟིན། 5. བསྟན་བཅོས་ལེགས་བཤད་སྙིང་བོ་དང་རྣམ་བཤད་དགོས་པ་རབ་གས་སོགས་
ཀྱི་དགོས་དོན་ལས་བརྩམས་ཏེ་དོགས་པ་སློང་བའི་འ་ན་མདོ་ཙམ་བརྗོད་པ་ ཀེ་ཏ་ཀའི་ཕྲེང་མཛེས།
6. ཕར་ཕྱིན་མཆན་འགྲེལ་སོགས་ལས་བརྩམས་པའི་དྲིས་ལན། 7. མངོན་པ་ན་ཛོད་ཀྱི་དྲིས་ལན་
མུན་སེལ་སྒྲོན་མེ། 8. འགྲེལ་བ་བཞི་སྦྲགས་ཀྱི་ཟིན་ཐུན་ཟླ་ཟེར་སྣང་བ། 9. རྗེ་བློ་གྲོས་རྒྱ་མཚོའི་
ཕྱག་བྲིས་དངོས་མ་འདིས་བཤུས་པའི་ཐོར་བུའི་སྐོར།
༄༅།། ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ།
1. བྱང་ཆུབ་འདམ་ གྱི་རིམ་པའི་འཁྲིད་ཡིག་འཇམ་པའི་དབྱངས་ཀྱི་ཞལ་ལུང་། ( རྒྱའདབང་ལྔ་བ་
ངག་དབང་བློ་བཟང་རྒྱ་མཚོས་མཛད།) 2 བྱང་ཆུབ་：་གྱི་རིམ་ངའི་དམར་ཁྲིད་ཐུནས་ རང་
མཁྱེན་པར་བགྲོད་པའི་བདེ་འ་མ། ( ང་ཎ་ཆེན་བློ་བཟང་ཆོས་ཀྱི་རྒྱ ''ར་ཚན་ཀྱིས་མཛད་)
ན
བ
E
::
.z-
1
༧
།
,
11?
|
*, a
:
25 ཝཱ་
»
*
,!
z་
*
:
1:
'
,
#
བརྒྱ
་
*
ག
**#་
༧
, ༔
༢
སོ
*#1 སའི་
།
:
ས
1:|: :
ས
བསོ
ས
，
པ
པོ་
:
z
;
i/
•
*
.，***
“
•
* ཡཾ་
རི་
ཀྱིས
༧.
ISBN 7-52༢ - C657 -5
-
21:
-
་
པའི
།
་
མ ཙ
༢
ད
2:
S:
:
/
, ཉི ༡ ༢
,
-
ས་ཏ
' T/
།
༡༡ང་
ISBN 7-54210637=6
B-51Ex) E%E:25:00E
༤
:
9787542''106377lf >
*
:
77
1:|:
བ
།
:
726/3/3/
5)
1:
ཟླ་
སྟེ
